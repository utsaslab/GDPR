Nationell integritetsrapport 2019
Datainspektionens rapport 2019:2

Nationell integritetsrapport 2019
Datainspektionens rapport 2019:2
Tryckt hos Brand Factory i maj 2019
Denna rapport finns att ladda ner på www.datainspektionen.se

Förord
Sveriges ambitioner när det gäller digitalisering är höga: det övergripande målet i
den nationella digitaliseringsstrategin är att vi ska vara bäst i världen på att använda
digitaliseringens möjligheter. För att utvecklingen ska vara hållbar är ett viktigt
delmål att alla medborgare ska kunna känna digital trygghet. Alla ska våga lita på
digitala tjänster och både vilja och kunna bidra till användningen av dessa.
Privata och offentliga verksamheter har en viktig uppgift i att främja och förstärka
digital innovation – och samtidigt kontinuerligt arbeta med att minimera risker.
I och med att EU:s dataskyddsförordning (GDPR) började gälla den 25 maj 2018
genomfördes den största integritetsstärkande reformen någonsin. En röd tråd i
reformen är ett förstärkt skydd för individers grundläggande rättigheter i samband
med att personuppgifter behandlas. Samtidigt som individens rättigheter förstärkts,
har ansvaret för de som hanterar personuppgifter blivit ännu tydligare. Privata och
offentliga verksamheter som hanterar personuppgifter har ett stort ansvar att sätta
sig in i regelverken, följa dem och kunna visa vilka bedömningar som gjorts och
åtgärder som vidtagits för att stärka skyddet av personuppgifter.
Denna rapport är Datainspektionens första nationella integritetsrapport.
Rapporten är en del i vårt arbete med att följa och beskriva utvecklingen när
det gäller frågor som rör integritet och dataskydd. Eftersom det gått ett år sedan
dataskyddsförordningen började gälla, fokuserar rapporten på hur långt arbetet
kommit med att införa det nya regelverket i företag, myndigheter och andra organisationer. Rapporten innehåller också ett inledande avsnitt om medborgarnas kunskap,
attityder och beteenden när det gäller integritet och dataskydd.
Som rapporten visar har många privata och offentliga verksamheter åstadkommit
mycket under det första året sedan dataskyddsförordningen trädde i kraft. Samtidigt
är tre av fyra medborgare i någon mån oroliga för hur deras personuppgifter används
– och bara hälften av dataskyddsombuden bedömer att den verksamhet de ansvarar
för har ett kontinuerligt och systematiskt arbete med dataskydd. Det finns med andra
ord mycket kvar att göra.
Målgruppen för rapporten är i första hand beslutsfattare i offentliga och privata
verksamheter, förtroendevalda och personer som på olika sätt arbetar med dataskydd
och informationssäkerhet. För Datainspektionen kommer rapporten att vara ett
viktigt underlag, både för att utveckla vårt stödjande arbete och för att göra prioriteringar i tillsynsverksamheten. Vår förhoppning är att rapporten ska ge vägledning
även för många andra i det fortsatta arbetet mot det som är Datainspektionens vision:
Ett tryggt informationssamhälle – tillsammans värnar vi den personliga integriteten.
Stockholm i maj 2019
Lena Lindgren Schelin
Generaldirektör

Nationell integritetsrapport 2019
Datainspektionens rapport 2019:2

3

Innehåll
Förord .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  . 3
Inledning .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  . 5
Sammanfattning och slutsatser.  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  . 8
Integritet och dataskydd ur medborgarnas perspektiv. . . . . . . . . . . . .  8
Integritet och dataskydd ur verksamheternas perspektiv
– företag, myndigheter och andra organisationer som
hanterar personuppgifter. . . . . . . . . . . . . . . . . . . . . . . . . . . . . . . . . . . . . 14
Slutsatser . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 19
Integritet och dataskydd ur medborgarnas perspektiv .  .  .  .  .  .  .  .  . 23
Medvetenhet om integritetsrisker. . . . . . . . . . . . . . . . . . . . . . . . . . . . .  24
Medborgarnas kännedom om dataskyddsförordningen
och vad regelverket innebär . . . . . . . . . . . . . . . . . . . . . . . . . . . . . . . . . .  30
Aktiva åtgärder för att skydda sin integritet . . . . . . . . . . . . . . . . . . . .  34
Vilka frågor ställer medborgare till Datainspektionen? . . . . . . . . . . .  40
Vad rör klagomålen som kommer in till Datainspektionen? . . . . . . .  44
Integritet och dataskydd ur verksamheternas perspektiv.  .  .  .  .  .  . 49
Verksamheter som utsett ett dataskyddsombud . . . . . . . . . . . . . . . . .  49
Företag som inte anmält ett dataskyddsombud . . . . . . . . . . . . . . . . .  70
Vilka frågor ställer företag, myndigheter och andra
organisationer till Datainspektionen? . . . . . . . . . . . . . . . . . . . . . . . . . . 81
Vilken typ av personuppgiftsincidenter anmäls
till Datainspektionen? . . . . . . . . . . . . . . . . . . . . . . . . . . . . . . . . . . . . . .  86
Bilaga: Metodbeskrivning.  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  .  . 91

4

Nationell integritetsrapport 2019
Datainspektionens rapport 2019:2

Inledning
Den 25 maj 2018 började EU:s generella dataskyddsförordning1 (The
General Data Protection Regulation, GDPR) att gälla. Förberedelserna
för dataskyddsförordningen och den första tiden med det nya regelverket
har inneburit ett intensivt arbete i stora delar av det svenska samhället.
Många privata och offentliga verksamheter har drivit ett ambitiöst arbete
för att anpassa sina verksamheter till förordningen. Ett antal nya och
förändrade skyldigheter har tillkommit och för många har arbetet varit
utmanande, särskilt eftersom det i stora delar saknas närmare uttolkning
av regelverken och praxis inte hunnit skapas.
Uppmärksamheten kring dataskyddsförordningen har varit
omfattande, inte minst de sista veckorna i maj 2018. Få människor
undgick förmodligen att dataskyddsförordningen började gälla den 25
maj. Floden av e-postbrev där medborgarna informerades om privata
och offentliga verksamheters integritetspolicy, eller ombads samtycka
till fortsatt behandling av personuppgifter, gjorde GDPR till ett omtalat
begrepp.
För Datainspektionen har dataskyddsförordningen medfört stora
förändringar i uppdrag, befogenheter och förutsättningar. Datainspektionens huvuduppdrag är att arbeta för att människors rättigheter
skyddas i samband med behandling av personuppgifter. En viktig del av
myndighetens verksamhet handlar om att granska att regler och lagar
följs. Genom dataskyddsförordningen har myndigheten fått skarpare
befogenheter i tillsynsverksamheten, bland annat rätten att besluta om
administrativa sanktionsavgifter. Samtidigt har den förebyggande och
stödjande delen i Datainspektionens uppdrag fått ökad betydelse. Varje
dag får vi ett stort antal frågor från medborgare, men också myndigheter,
företag och andra organisationer som behöver vägledning i arbetet med
att tolka och införa de nya dataskyddsreglerna i sitt arbete.
En del av Datainspektionens uppdrag handlar om att följa, analysera
och beskriva sådan utveckling som påverkar skyddet av personuppgifter.
Ett år efter att dataskyddsförordningen började gälla har vi nu tagit fram
vår första nationella integritetsrapport. Syftet med den nationella integritetsrapporten 2019 är att ge en bild av hur långt privata och offentliga
verksamheter i Sverige kommit i arbetet med integritet och dataskydd.

1

Europaparlamentets och rådets förordning (EU) 2016/679 av den 27 april 2016 om skydd för fysiska
personer med avseende på behandling av personuppgifter och om det fria flödet av sådana uppgifter och
om upphävande av direktiv 95/46/EG (allmän dataskyddsförordning).

Nationell integritetsrapport 2019
Datainspektionens rapport 2019:2

5

I rapporten presenteras resultaten från tre undersökningar; en enkät
riktad till dataskyddsombud2, en till företag utan dataskyddsombud och
en till medborgare. Undersökningen riktad till medborgare fokuserar
på inställning, attityder och beteenden när det gäller insamling och
användning av personuppgifter i främst digitala kanaler.
Rapporten inleds med en sammanfattning, där de viktigaste
resultaten presenteras. I några fall görs reflektioner kopplat till tidigare
forskning och undersökningar inom integritetsskyddsområdet. Sammanfattningen avslutas med ett antal slutsatser som Datainspektionen
bedömer ger värdefulla insikter i det fortsatta arbetet med att utveckla
Sveriges integritets- och dataskydd.
Därefter följer ett avsnitt om integritet och dataskydd ur medborgarnas perspektiv. Där presenteras resultaten från undersökningen riktad
till medborgare mer i detalj, följt av en översiktlig beskrivning av de
frågor och klagomål som medborgare skickat till Datainspektionen under
det första året med dataskyddsförordningen.
Rapportens tredje och sista del fokuserar på integritet och dataskydd
ur verksamheternas perspektiv – företag, myndigheter och andra
organisationer som hanterar personuppgifter och därmed omfattas av
dataskyddsförordningen. Här ges också en översiktlig beskrivning av de
frågor som verksamheter ställer till Datainspektionen, samt de personuppgiftsincidenter som anmälts under dataskyddsförordningens första
år.

2

Myndigheter, företag och andra organisationer som behandlar personuppgifter måste i vissa fall utse
ett dataskyddsombud. Ombudets roll är att kontrollera att dataskyddsförordningen följs och ge råd och
information om dataskydd inom organisationen. Mer information om dataskyddsombud finns på
www.datainspektionen.se/dso

6

Nationell integritetsrapport 2019
Datainspektionens rapport 2019:2

Sammanfattning och slutsatser
Integritet och dataskydd ur medborgarnas perspektiv
Knappt ett år efter att dataskyddsförordningen började gälla visar
Datainspektionens undersökning att den nya lagstiftningen är väl känd.
 Drygt åtta av tio medborgare känner till dataskyddsförordningen
och att den innebär förstärkta rättigheter för individerna.
Kännedomen om vilka rättigheterna är varierar dock. Mest känd är
rätten till information, som förenklat innebär att en verksamhet som
behandlar en individs personuppgifter tydligt ska informera om hur
uppgifterna används. Minst känd är rättigheten att få personuppgifter
återlämnade eller överförda till ett annat företag, så kallad dataportabilitet.

Tre av fyra är i någon utsträckning oroliga för hur deras
personuppgifter används
Medborgarna känner till att förordningen finns och att den ger
individerna förstärkta rättigheter. På en övergripande nivå finns även
en medvenhet om olika integritetsrisker kopplat till personuppgiftshantering.
 Nio av tio medborgare känner till att internetvanor och surfbeteende samlas in och i vissa fall kan säljas vidare till andra företag
för att anpassa reklam.
 Åtta av tio känner till att appar i vissa fall kan innebära att företag
kan följa en persons fysiska förflyttningar.
 Betydligt färre, bara tre av tio, upplever sig ha kunskap om hur
deras personuppgifter används.
 Tre av fyra uppger att de i någon utsträckning känner oro för hur
deras personuppgifter används.
Att så många känner till att personuppgifter samlas in men samtidigt
upplever sig ha dålig kunskap om hur de används, är sannolikt en
bidragande förklaring till att det finns en förhållandevis utbredd oro
rörande personuppgiftshantering. Störst oro känner medborgarna för att
kriminella eller andra obehöriga ska komma åt deras personuppgifter. En
mer diffus känsla av att inte ha kontroll över sina personuppgifter bidrar
också till oro.

8

Nationell integritetsrapport 2019
Datainspektionens rapport 2019:2

Finansiella uppgifter och hälsoppgifter anses särskilt känsliga, och det
finns en uttalad och återkommande oro kring att använda sitt bankkort
på nätet. Även insamling av personuppgifter för riktad reklam skapar oro.
Förtroendet för olika verksamheters hantering av personuppgifter
varierar i stor utsträckning.
 Störst förtroende har medborgarna för personuppgiftshanteringen
inom vård, myndigheter och banker.
 Lägst förtroende åtnjuter appar, sociala medier och sökmotorer.

Trots en utbredd oro för hur personuppgifter används är det
färre som vidtar åtgärder för att skydda sin integritet
Eftersom tre av fyra i någon mån är oroliga för hur deras personuppgifter
hanteras, är det rimligt att medborgarna vidtar åtgärder för att skydda
sina personuppgifter. Av undersökningsresultaten framgår också att
ungefär hälften vidtar olika typer av aktiva åtgärder.
 Hälften av svenskarna gör ibland eller alltid aktiva val för att
förhindra att deras surfvanor och surfbeteende kartläggs.
 Hälften avstår ibland eller ofta från att använda en digital tjänst om
de upplever osäkerhet kring hur deras personuppgifter kommer att
hanteras.
 Fyra av tio läser ibland eller alltid användarvillkoren innan de
registrerar sig på en webbplats eller laddar ned en app.
Även om en del medborgare i vissa situationer medvetet skyddar sina
personuppgifter är det många som fortsätter att använda tjänster på nätet
utan att i någon större utsträckning skydda sina personuppgifter. Glappet
mellan attityd och faktiskt beteende när det gäller att skydda personuppgifter benämns i forskningen ofta för integritetsparadoxen. Forskningen
visar även på olika tänkbara förklaringar till att medborgarna trots en
upplevd oro är förhållandevis generösa med att dela med sig av sina
personuppgifter. En förklaring kan vara att fördelarna värderas högre
än riskerna vid användning av digitala tjänster. Det kan också vara så
att medborgarna inte upplever att de har något val när det gäller att dela
med sig av personuppgifter för att få tillgång till en tjänst. Även brist på
kunskap kan spela in.3

3

Se till exempel Sara Leckner, SOM-institutet: ”Sprickor i fasaden”, Vem är positiv till insamling av användargenererad data på internet?” 2018, Sid 56

Nationell integritetsrapport 2019
Datainspektionens rapport 2019:2

9

Olika demografiska grupper har olika kunskap och vidtar olika
typer av åtgärder
I ett stort antal av frågorna som medborgare svarat på i Datainspektionens undersökning är demografiska skillnader återkommande. Såväl
ålder, kön, utbildning som var man bor i landet tycks spela roll för graden
av kunskap, oro och vilka aktiva åtgärder man vidtar.
 Personer i åldern 30–39 och högskole- och universitetsutbildade
känner i högre grad till dataskyddsförordningen, vad de har för
rättigheter och hur deras personuppgifter används.
 Äldre, och personer med låg utbildning upplever sig i större
omfattning ha lägre kunskap om hur deras personuppgifter
används, och upplever även större oro.
Tidigare undersökningar visar liknande mönster när det gäller
svenskarnas internetanvändning. Den del av befolkningen som använder
internet sällan eller inte alls utgörs i högre grad av äldre, personer
med lägre hushållsinkomst och utbildning, kvinnor samt boende på
landsbygden.4
Datainspektionens undersökning visar att olika demografiska grupper
också har olika strategier för att skydda sin integritet.
 Män och personer i åldern 18–29 år är överrepresenterade bland
dem som ibland eller alltid gör aktiva val för att undvika att
surfvanor samlas in.
 Kvinnor och personer i åldern 65–79 är överrepresenterade bland
dem som uppger att de ofta eller ibland avstår från att använda en
digital tjänst om de känner osäkerhet kring hur deras personuppgifter kommer att hanteras.
90-talister har i andra undersökningar beskrivits som helt vana vid
nätet och smarta mobiler och snabba med att hoppa på nya tjänster på
internet. Personer födda på 00-talet har ibland getts epitetet digitala
medborgare.5 Datainspektionens undersökning visar att yngre personer
också varit snabbast med att anamma de nya rättigheter som dataskyddsförordningen medfört.
 Bland personer i åldern 18–29 år har 22 procent utnyttjat någon av
rättigheterna i dataskyddsförordningen.
 I den totala befolkningen har 16 procent utnyttjat någon av rättigheterna i dataskyddsförordningen. Ytterligare 18 procent har
funderat på att använda någon av rättigheterna.

10

4

Internetstiftelsen: Svenskarna och Internet 2018, sid 4.

5

Internetstiftelsen: Svenskarna och Internet 2018, sid 98 och 108.

Nationell integritetsrapport 2019
Datainspektionens rapport 2019:2

Medborgare som vänder sig till Datainspektionen ifrågasätter
ofta om en viss personuppgiftsbehandling är laglig
Datainspektionen svarar varje dag på ett stort antal frågor från
engagerade och ibland upprörda medborgare. Knappt ett år efter att
dataskyddsförordningen började gälla har myndigheten besvarat cirka
9 000 frågor från medborgare via e-post och telefon.
 Omkring en fjärdedel av de frågor som medborgare ställer till
Datainspektionen handlar om att lagligheten i en specifik personuppgiftsbehandling ifrågasätts. Återkommande områden där
lagligheten ifrågasätts rör till exempel direktmarknadsföring och
arbetsgivares hantering av anställdas personuppgifter.
 Ytterligare en fjärdedel av de frågor som medborgare ställer till
Datainspektionen handlar om rätten till radering. Vanliga frågor
gäller till exempel att företag har kvar personuppgifter trots att
kundrelationen är avslutad sen länge, eller att verksamheter vägrar
radera personuppgifter som medborgare inte anser att de har rätt
att behålla.
 Drygt en av tio frågor till Datainspektionen handlar om att
medborgare ifrågasätter säkerheten som omgärdar personuppgifter.
 Nästan en av tio frågor från medborgare rör kamerabevakning och
en av tio frågor handlar om rätten till registerutdrag.
Utöver att ställa frågor till Datainspektionen kan medborgare lämna
in klagomål till myndigheten. Det är inte alltid uppenbart vad som skiljer
en fråga från ett klagomål – gemensamt för båda kategorierna är ofta att
medborgaren är upprörd över det sätt som personuppgifter hanterats på.
En viktig distinktion är dock att klagomål alltid handlar om att medborgarens egna personuppgifter behandlats felaktigt. Genom dataskyddsförordningen har handläggningen av klagomål också fått skarpa tidsfrister.
Normalt ska ett klagomålsärende avgöras av Datainspektionen inom tre
månader.
Innehållet i klagomålen följer i stort samma mönster som medborgarnas frågor.
 Nästan en tredjedel av klagomålen till Datainspektionen rör
sajter som Eniro, Hitta, Lexbase, Mr Koll, Ratsit och Merinfo som
publicerar stora mängder personuppgifter om enskilda på nätet.
Dessa sajter har ett så kallat frivilligt utgivningsbevis. Datainspektionen har mycket begränsade möjligheter att medverka till
att få dessa personuppgifter borttagna, eftersom det i svensk lag
finns ett undantag från dataskyddsförordningen när det finns ett
utgivningsbevis.
 Cirka vart femte klagomål till Datainspektionen handlar om
lagligheten i en viss personuppgiftsbehandling. Återkommande är

Nationell integritetsrapport 2019
Datainspektionens rapport 2019:2

11

till exempel klagomål som handlar om att verksamheter samlar in
personnummer, när medborgaren anser att det borde räcka med
kontaktuppgifter.
 Klagomål som rör rätten till radering, direktmarknadsföring,
kamerabevakning och otillräckliga säkerhetsåtgärder står för
omkring 10 procent vardera av det totala antalet klagomål.

Integritet och dataskydd ur medborgarnas perspektiv –
sammanfattande bedömning
För att på ett översiktligt sätt sammanfatta resultaten från Datainspektionens undersökning om medborgarnas perspektiv på integritet
och dataskydd kan en ”integritetsskyddstrappa” användas. De olika
trappstegen beskriver olika nivåer för medvetenhet, kunskap och aktiva
åtgärder avseende integritetsrisker och integritetsskydd.

Bild 1. Integritetsskyddstrappan – medborgares medvetenhet om integritetsrisker och kunskap om att skydda personuppgifter.

Det nedersta steget i trappan kännetecknas av en omedvetenhet om
såväl integritetsrisker som möjligheter att skydda sig. Datainspektionens
undersökning omfattar medborgare mellan 18-79 år, och av dessa bedöms
endast en liten del tillhöra denna grupp. Äldre och personer med endast
grundskoleutbildning är troligen något överrepresenterade på steg ett.
Även om Datainspektionens undersökning inte omfattar barn är det
sannolikt att många, särskilt yngre barn, också är omedvetna om integritetsrisker och möjligheter att skydda sig.

12

Nationell integritetsrapport 2019
Datainspektionens rapport 2019:2

En stor majoritet av den vuxna befolkningen bedöms ha nått,
eller passerat, steg två – som kan beskrivas som en grundläggande
medvetenhet om integritetsrisker och möjligheter att skydda sig. Trots att
den snabba tekniska utvecklingen kan göra att det upplevs som svårt att
hålla sig a jour, visar Datainspektionens undersökning till exempel att en
majoritet av befolkningen känner till att appar i vissa fall kan innebära
att företag kan följa en persons fysiska förflyttningar.
Trappans tredje steg beskriver personer som är motiverade att
skydda sin integritet och vidtar vissa enstaka åtgärder. Omkring
hälften av befolkningen bedöms ha passerat de två första stegen och
nått åtminstone nivån där de vidtar någon typ av integritetsskyddande
åtgärder. Som exempel visar Datainspektionens undersökning att hälften
av medborgarna uppger att de gör aktiva val för att hindra att surfvanor
och surfbeteende samlas in när de använder internet. Ungefär lika många
uppger att de ibland eller ofta avstår från att använda en digital tjänst för
att de känner osäkerhet på hur personuppgifterna kommer att användas,
vilket också kan sägas vara en form av integritetsskyddande åtgärd.
På ett fjärde steg i integritetsskyddstrappan är individen kunnig
om risker. Även om det är svårt för den enskilde att fullt ut påverka sitt
integritetsskydd vidtar individen här en kombination av olika integritetsskyddande åtgärder, både generella och mer situationsanpassade.
Här ingår också att aktivt använda sina rättigheter. Att 16 % procent
av befolkningen uppger att de använt någon av sina rättigheter ger en
indikation om hur många som kommit till denna nivå i sitt integritetsskydd. Som nämnts tidigare är yngre personer överrepresenterade i
denna grupp.
Det femte steget kännetecknas av att den enskilde, så långt det är
möjligt, löpande verifierar och anpassar sitt integritetsskydd. Endast en
liten del av den svenska befolkningen bedöms ha nått steg fem.
Givet att det är första gången Datainspektionen genomför en
undersökning riktad till allmänheten är det svårt att värdera resultaten.
Det faktum att var sjätte medborgare utnyttjat någon av sina rättigheter
vittnar om vilja och engagemang hos medborgare att värna sina
personuppgifter. Att stärka enskildas rättigheter är ett viktigt syfte
med dataskyddsförordningen. Det är därför positivt att så pass många
utnyttjat sina rättigheter redan under det första året.
Det är viktigt att ha i åtanke att dataskyddsförordningen ger individer
en rad förstärkta rättigheter, men inga skyldigheter. Ytterst står det var
och en fritt att avgöra i vilken utsträckning vi vill sätta oss in i risker och
möjliga åtgärder som rör integritet och dataskydd. Samtidigt är kunniga
medborgare som ställer krav på säker och transparent personuppgiftshantering betydelsefulla, eftersom de driver på utvecklingen mot digital
trygghet.

Nationell integritetsrapport 2019
Datainspektionens rapport 2019:2

13

Regeringens digitaliseringsstrategi framhåller digital kompetens som
ett viktigt delmål för att nå visionen om ett hållbart digitaliserat Sverige.
Digital kompetens handlar bland annat om tekniska färdigheter att
använda digitala verktyg och tjänster. Datainspektionens undersökning
visar att medborgare med mer kunskap om hur personuppgifter används
är mindre oroliga för hur deras personuppgifter hanteras. För att öka den
digitala tryggheten är en viktig aspekt av digital kompetens att också
känna till olika integritetsrisker och åtgärder som kan vidtas för att
minska riskerna.

Integritet och dataskydd ur verksamheternas
perspektiv – företag, myndigheter och andra
organisationer som hanterar personuppgifter
Lika välkänd som dataskyddsförordningen hunnit bli hos medborgare
är den också hos företag, myndigheter och andra organisationer som
hanterar personuppgifter.

De flesta uppger att implementeringen av
dataskyddsförordningen fungerat bra
Myndigheter och andra offentliga organ är enligt dataskyddsförordningen skyldiga att utse ett dataskyddsombud, det vill säga en person
som har till uppgift att informera, ge råd och övervaka efterlevnaden
av dataskyddsförordningen inom organisationen. Även vissa företag är
skyldiga att utse ett dataskyddsombud, till exempel om de behandlar
känsliga personuppgifter i stor utsträckning. En del företag har valt att
utse ett dataskyddsombud även om de inte omfattas av lagkraven. De
flesta verksamheter med dataskyddsombud har kommit långt i sitt arbete
med integritet och dataskydd.
 Tre av fyra dataskyddsombud anser att implementering av
dataskyddsförordningen fungerat bra.
 Tre av fyra dataskyddsombud uppger att deras organisation har
tagit fram riktlinjer för hur personuppgifter ska hanteras och att de
har nya grundläggande skyldigheter och rutiner på plats, som till
exempel en förteckning över verksamhetens personuppgiftsbehandlingar, relevanta personuppgiftsbiträdesavtal samt rutiner för att
lämna ut registerutdrag och rapportera personuppgiftsincidenter till
Datainspektionen.
Även företag som inte utsett ett dataskyddsombud har i flera
avseenden kommit långt i implementeringen av dataskyddsförordningen.

14

Nationell integritetsrapport 2019
Datainspektionens rapport 2019:2

 Fyra av fem företag utan dataskyddsombud uppger att de känner
till dataskyddsförordningen bra och att arbetet med dataskydd och
integritet är prioriterat.
 Tre av fyra företag har utsett en ansvarig för arbetet med integritet
och dataskydd.
 Ungefär sju av tio uppger att de har riktlinjer för hur personuppgifter ska hanteras, har en förteckning över vilka personuppgiftsbehandlingar som finns i verksamheten och rutiner för att lagra och
gallra personuppgifter.

Olika branscher har kommit olika långt
Olika branscher har kommit olika långt i implementeringen
av dataskyddsförordningen. Bland verksamheterna som har
dataskyddsombud utmärker sig ett antal branscher och sektorer.
 Bank- och finansbranschen samt it- och telekombranschen har
i många avseenden kommit längre än andra i sitt arbete med
integritet och dataskydd. Även privata vård- och omsorgsföretag har
i flera avseenden kommit längre än genomsnittet.
 Kommuner och landsting6 är överrepresenterade bland dem som
tycks ha större utmaningar och i mindre omfattning arbetar
kontinuerligt och systematiskt med integritet och dataskydd.
Även bland företag som inte anmält något dataskyddsombud finns
skillnader mellan olika branscher. Företagsstorlek har också betydelse
för i vilken omfattning verksamheterna arbetar med dataskyddsfrågor.
Företag med fler än 50 anställda har generellt sett kommit längre i
arbetet med dataskydd.
 Privata vård- och omsorgsföretag och utbildningsföretag uppger i
högre grad än andra att de har ett kontinuerligt och systematiskt
arbete med integritet och dataskydd.
 Företag inom hotell- och restaurangbranschen samt transportbranschen uppger i mindre grad än andra att de har ett kontinuerligt och systematiskt arbete med integritet och dataskydd.
 Det framgår även att småföretag med färre än tio anställda i mindre
utsträckning både arbetar med frågorna och har grundläggande
rutiner på plats.

6

Begreppet landsting är på väg att fasas ut, den 1 januari 2019 bytte de sista landstingen namn till regioner.
Under 2019 uppdateras ett stort antal författningar som en följd av namnbytet. Eftersom Datainspektionens frågeformulär togs fram 2018 används genomgående i rapporten begreppet landsting.

Nationell integritetsrapport 2019
Datainspektionens rapport 2019:2

15

Stort behov av vägledning och stöd från Datainspektionen
De största utmaningarna i dataskyddsarbetet uppges vara att få till
fungerande rutiner och processer och att tolka regelverket. Behovet av
stöd och vägledning i att tolka regelverket är påtagligt i de frågor som
företag, myndigheter och andra organisationer ställer till Datainspektionen.
 En tredjedel av de frågor som företag, myndigheter och andra
organisationer ställer till Datainspektionen handlar om avvägningar
kring den rättsliga grunden för en specifik personuppgiftsbehandling. Särskilt vanliga är frågor om samtycke, som innebär att
den enskilde godkänt personuppgiftsbehandlingen, och intresseavvägning mellan verksamhetens behov av att behandla personuppgifterna och den enskildes intresse av skydd för sina personuppgifter.
 En av tio frågor handlar om vad som är lämpliga säkerhetsåtgärder.
 En av tio frågor rör vilka regler som gäller för kamerabevakning.
 En av tio frågor handlar om gränsdragningar mellan olika personuppgiftsansvariga och personuppgiftsbiträden.

Bank- och finansbranschen anmäler flest
personuppgiftsincidenter
En personuppgiftsincident är en säkerhetsincident som kan innebära
risker för människors friheter och rättigheter. Såväl privata som offentliga
verksamheter måste anmäla personuppgiftsincidenter till Datainspektionen.
Bank- och finansbranschen anmäler flest personuppgiftsincidenter
och står för en femtedel av samtliga anmälda incidenter, vilket förstärker
intrycket av att branschen har kommit långt när det gäller att ha rutiner
för arbetet med integritet och dataskydd.
Knappt hälften av samtliga anmälda personuppgiftsincidenter
handlar om vad som i dataskyddsreglerna kallas för obehörigt röjande
och obehörig åtkomst.
 Vanliga personuppgiftsincidenter är till exempel att brev som
innehåller personuppgifter skickats till fel mottagare.
 Även att någon olovligen berett sig tillgång till personuppgifter, till
exempel genom att behörigheter har tilldelats felaktigt förekommer
förhållandevis ofta.
Sammantaget bekräftar de anmälda personuppgiftsincidenterna
resultatet från undersökningarna att det är en utmaning att få till
fungerande rutiner och processer i arbetet med integritet och dataskydd.

16

Nationell integritetsrapport 2019
Datainspektionens rapport 2019:2

Den mänskliga faktorn är den i särklass vanligaste anledningen till att
personuppgiftsincidenter inträffar. Totalt förklaras sex av tio incidenter
med den mänskliga faktorn.

Integritet och dataskydd ur verksamheternas perspektiv –
sammanfattande bedömning
Precis som medborgarnas perspektiv på integritet och dataskydd ovan
beskrivits i en ”integritetsskyddstrappa”, kan en ”regelefterlevnadstrappa” användas för att ge en övergripande bild av hur långt privata
och offentliga verksamheter i Sverige kommit i arbetet med att anpassa
verksamheten till dataskyddsförordningen.
De olika trappstegen beskriver hur långt företag, myndigheter och
organisationer kommit avseende medvetenhet, kunskap och efterlevnad
av dataskyddsförordningen.

Bild 2. Regelefterlevnadstrappan – verksamheternas mognad avseende
efterlevnad av dataskyddsförordningen.

På regelefterlevnadstrappans första steg är verksamheten omedveten om
att dataskyddsreglerna finns. Datainspektionens undersökningar ger
bilden att väldigt få svenska företag, myndigheter och andra organisationer befinner sig här.
En mindre andel privata företag bedöms finnas på det andra steget,
som innebär att de är medvetna om att dataskyddsförordningen finns
men har låg kunskap om regelverket och hur det påverkar deras egen
verksamhet. Småföretag med färre än 10 anställda är överrepresenterade

Nationell integritetsrapport 2019
Datainspektionens rapport 2019:2

17

i denna grupp. Nästan en fjärdedel av småföretagen uppger i undersökningen att de bara känner till dataskyddsförordningen lite eller inte alls
har hört talas om den. Datainspektionens undersökning visar också att
vissa företag inom transport-, samt hotell- och restaurangbranschen
finns här. En knapp tredjedel av transportföretagen känner bara till
dataskyddsförordningen lite eller har inte hört talas om den.
Majoriteten av svenska privata och offentliga verksamheter bedöms
ha nått åtminstone regelefterlevnadstrappans tredje steg. De flesta
är motiverade att göra rätt och arbetar med att lära sig regelverken.
Att både dataskyddsombuden och privata företag som inte anmält
dataskyddsombud uppger att ledningen är engagerad i frågor som rör
integritet och dataskydd bidrar till att skapa goda förutsättningar för
det fortsatta arbetet. Samtidigt är det tydligt att vissa sektorer har större
utmaningar. Dataskyddsombud inom kommun och landsting upplever
genomgående att de har större utmaningar i arbetet med integritet och
dataskydd än andra.
Vissa branscher utmärker sig positivt i undersökningen till
dataskyddsombud och har nått åtminstone nivå fyra i trappan – de
kan regelverket och arbetar med anpassningar för att efterleva det.
Undersökningen visar att företag inom bank och finansbranschen samt
it- och telekombolag generellt sett kommit längre än andra i arbetet med
integritet och dataskydd.
Dataskyddsförordningen har bara gällt ett år och i många delar
saknas fortfarande praxis. Det är därför för tidigt att bedöma om några
verksamheter nått nivå fem eller sex i regelefterlevnadstrappan, där
regelverket efterlevs, men integritetsskyddet också löpande verifieras och
anpassas.
Såväl privata som offentliga verksamheter har mycket att vinna
på ett aktivt arbete med integritet och dataskydd. En rättssäker och
transparent personuppgiftshantering bygger förtroende. Datainspektionens undersökning har visat att hälften av medborgarna någon gång
avstått från att använda en digital tjänst för att de känt en osäkerhet
kring hur deras personuppgifter hanteras. En nyligen genomförd global
undersökning har också visat att företag med en hög regelefterlevnad
när det gäller dataskyddsförordningen bland annat drabbades av mindre
negativa konsekvenser i samband med IT-angrepp eller andra typer av
personuppgiftsincidenter.7

7

Cisco Cybersecuity Series 2019: Maximizing the value of your data privacy investments – Data Privacy
Benchmark Study.

18

Nationell integritetsrapport 2019
Datainspektionens rapport 2019:2

Slutsatser
Mycket har hänt på bara ett år med den nya dataskyddsförordningen.
Samtidigt ger Datainspektionens undersökningar ett antal insikter som
kan utgöra avstamp för Sveriges fortsatta arbete med integritet och
dataskydd.

Grundläggande strukturer finns på plats – nu är nästa steg att
skapa ett kontinuerligt och systematiskt arbete
De allra flesta företag, myndigheter och organisationer har under
dataskyddsförordningens första år tagit fram grundläggande riktlinjer
och rutiner för personuppgiftshantering. Samtidigt uppger bara
hälften av dataskyddsombuden att medarbetarna i deras organisation
efterlever dataskyddsförordningen. Både bland verksamheter med
dataskyddsombud och privata företag utan dataskyddsombud uppger
ungefär hälften att deras organisation i hög utsträckning arbetar
kontinuerligt och systematiskt med integritets- och dataskyddsfrågor.
Den största utmaningen kopplat till dataskyddsförordningen upplevs
vara att få till fungerande rutiner och processer. När dataskyddsförordningen nu går in på sitt andra år är det angeläget att privata och
offentliga verksamheter tar nästa steg. För att framtagna riktlinjer och
rutiner ska fungera fullt ut i praktiken behöver de löpande anpassas och
utvecklas, både i takt med att de prövas i den praktiska verkligheten och
att praxis utarbetas.
Hälften av dataskyddsombuden uppger att integritet och dataskydd
är en prioriterad fråga för ledningen, vilket kan uppfattas som en liten
andel. Bara ett av tio dataskyddsombud upplever dock att en av de
största utmaningarna med dataskyddsförordningen är att få gehör hos
ledningen, vilket indikerar goda förutsättningar för det fortsatta arbetet.

Kommuner, landsting och småföretag riskerar att halka efter
Kommuner, landsting och företag med färre än tio anställda utmärker
sig i en rad frågor i Datainspektionens undersökning. Genomgående har
de färre grundläggande skyldigheter och rutiner på plats och svaren i
undersökningen ger bilden att de i lägre omfattning än andra sektorer
implementerat dataskyddsförordningen.
Flera omständigheter hos kommuner och landsting skulle kunna
förklara varför utmaningarna i dataskyddsarbetet är större där än i andra
sektorer. På frågan om vad som är de största utmaningarna i arbetet
svarar dataskyddsombud inom kommun och landsting i högre grad än
andra att det är en utmaning att få till fungerande rutiner och processer,
att dataskyddsreglerna upplevs hindra eller försvåra verksamheten och
att de har gamla IT-system som försvårar dataskyddsarbetet. Sju av tio

Nationell integritetsrapport 2019
Datainspektionens rapport 2019:2

19

dataskyddsombud inom kommun och landsting uppger att de aldrig,
sällan eller bara ibland blir involverade i projekt eller andra sammanhang
där beslut fattas som får följder för dataskyddet. Endast tre av tio
dataskyddsombud inom kommun och landsting uppger att ledningen är
kunniga och insatta i dataskyddsfrågor.
Att ta tillvara digitaliseringens potential är en nyckel i den fortsatta
utvecklingen av de offentliga välfärdstjänsterna i Sverige. I den
nationella digitaliseringsstrategin konstateras att det behövs en ökad
digital kompetens på alla nivåer i offentlig sektor. För att innovation
och verksamhetsutveckling ska åstadkomma en hållbar nytta för
medborgarna behöver teknikens möjligheter balanseras med ett fokus
på digital trygghet. I det fortsatta arbetet med att öka den digitala
kompetensen hos beslutsfattare och andra nyckelpersoner inom
kommuner och landsting är det därför angeläget att dataskydd är en
integrerad del.
Det finns också ett behov av särskilda satsningar för att fortsätta
stärka förmågan hos småföretag i deras arbete med dataskydd. Sverige
har en omkring en miljon företag med färre än tio anställda, som av
förklarliga skäl kan ha svårt att säkerställa resurser och kompetens för
dataskyddsarbetet. Särskilt småföretag som hanterar känsliga personuppgifter eller stora mängder personuppgifter behöver få stöd i att komma
till nästa nivå i dataskyddsarbetet.

Medarbetare behöver fortsatt utbildning i dataskydd
För att Sverige ska nå målet om digital trygghet behöver regelefterlevnaden fortsätta öka hos såväl medarbetare i privata och offentliga
verksamheter. Dataskyddsförordningen är ett förhållandevis komplicerat
regelverk. Att kontinuerligt vidta kompetenshöjande åtgärder på olika
nivåer i organisationer är därför en nödvändig del av det fortsatta arbetet.
I undersökningen uppger ungefär hälften av dataskyddsombuden att
dataskydd och informationssäkerhet ingår i introduktionsutbildningen av
nya medarbetare. Bara i en tredjedel av verksamheterna får medarbetarna
löpande utbildning i dataskydd och informationssäkerhet.
Behovet av fortsatt utbildning understryks också i inflödet av personuppgiftsincidenter till Datainspektionen. Den vanligaste orsaken till
inrapporterade personuppgiftsincidenter är den mänskliga faktorn, vilket
i många fall kan bero på att medarbetarna inte känner till fastställda
rutiner tillräckligt bra.

Dataskyddsombuden behöver få avsätta tillräckligt med tid
Dataskyddsombuden har en nyckelroll när det gäller det arbetet med
dataskydd. En framgångsfaktor är att de kan avsätta tillräckligt med tid

20

Nationell integritetsrapport 2019
Datainspektionens rapport 2019:2

för arbetet. Över hälften av dataskyddsombuden uppger i Datainspektionens undersökning att de har för lite tid för att effektivt kunna arbeta
med frågorna. Majoriteten arbetar deltid som dataskyddsombud och
ungefär hälften av dessa saknar en överenskommelse om hur stor andel
av arbetstiden som ska ägnas åt uppdraget.
Verksamheter vars dataskyddsombud uppger att de inte har
tillräckligt med tid avsatt saknar oftare grundläggande dataskyddsrutiner. De har med andra ord ett större arbete framför sig innan de kan
börja bygga upp ett kontinuerligt och systematiskt arbete.

Stort behov av fortsatt stöd och kompensutveckling för
dataskyddsombud
Nästan hälften av dataskyddsombuden uppger att en av de största
utmaningarna i dataskyddsarbetet är att det är oklart hur regelverket
ska tolkas. Här har Datainspektionen en viktig uppgift att kontinuerligt
fortsätta utvecklingen av stödet till dataskyddsombuden.
Förutsättningarna för dataskyddsombuden kan också förbättras på
en rad andra områden. Bara en tredjedel uppger att de som regel blir
involverade i god tid i projekt som har betydelse för dataskyddet. Ungefär
hälften anser att deras uppdrag kan bli tydligare, och att de inte fullt ut
får den utbildning och kompetensutveckling som krävs för att arbeta
med dataskyddsfrågor i organisationen.
Att skapa goda förutsättningar för dataskyddsombudet är ett viktigt
ansvar för ledningen i alla personuppgiftsansvariga verksamheter.

Nationell integritetsrapport 2019
Datainspektionens rapport 2019:2

21

22

Nationell integritetsrapport 2019
Datainspektionens rapport 2019:2

Integritet och dataskydd ur
medborgarnas perspektiv
För att få en bild av hur medborgarna ser på integritet och dataskydd ett
år efter att dataskyddsförordningen började gälla har Datainspektionen
genomfört en undersökning riktad mot allmänheten. I undersökningen
har totalt 1 003 webbintervjuer genomförts.8
Resultatet från undersökningen redovisas nedan i tre olika avsnitt, där
det första ger en övergripande bild av hur medvetna medborgarna är om
integritetsrisker. Frågorna i avsnittet beskriver bland annat kännedom,
kunskap, oro och förtroende ur olika aspekter som berör integritet och
hantering av personuppgifter.
Det andra avsnittet beskriver medborgarnas kännedom om
dataskyddsförordningen och de olika rättigheter som förordningen
reglerar.
I det tredje avsnittet ligger fokus på olika typer av aktiva åtgärder som
medborgare vidtar för att skydda sin integritet. Det kan handla om att
till exempel göra aktiva val för att hindra att surfvanor kartläggs, eller att
avstå från att använda en digital tjänst på grund av osäkerhet kring hur
personuppgifterna kommer att användas. Ytterligare ett sätt att aktivt
värna sin integritet är att använda de nya rättigheter som dataskyddsförordningen ger. Undersökningsresultatet beskriver därför också hur stor
andel av medborgarna som uppger att de använt någon av rättigheterna.
Undersökningen ger en viktig bild av hur medborgarna ser på frågor
som rör integritet och dataskydd. Varje dag hör ett antal medborgare
av sig till Datainspektionen med frågor eller klagomål kring hur deras
personuppgifter hanteras. För att ytterligare fördjupa bilden av medborgarnas perspektiv på integritet och dataskydd ges avslutningsvis en
beskrivning av de frågor och klagomål som kommer till Datainspektionen.

8

Undersökningen är genomförd av företaget Novus på uppdrag av Datainspektionen. Undersökningen
är genomförd via webbintervjuer i Novus slumpmässigt rekryterade och representativa Sverigepanel.
Resultaten är riksrepresentativa. Intervjuerna genomfördes under perioden 21 – 27 februari 2019 och
svarsfrekvensen uppgår till 53 procent. Metoden beskrivs mer utförligt i en bilaga till denna rapport.
Undersökningen i sin helhet finns på www.datainspektionen.se

Nationell integritetsrapport 2019
Datainspektionens rapport 2019:2

23

Medvetenhet om integritetsrisker

 De flesta är medvetna om att personuppgifter samlas in,
men få har kunskap om hur de används. En stor majoritet av
medborgarna känner till att personuppgifter samlas in, men bara
en tredjedel uppger att de har kunskap om hur personuppgifterna
används.
 Tre av fyra känner i någon mån oro för hur personuppgifter
används. Finansiella uppgifter och hälsouppgifter anses särskilt
känsliga. Det finns en återkommande oro kring att använda
sitt bankkort på nätet. Samtidigt finns också en mer diffus oro
kopplat till att förlora kontrollen över sina personuppgifter. Även
riktad reklam skapar oro.
 Högst förtroende har medborgarna för vård, banker och
myndigheter när det gäller hanteringen av personuppgifter.
Lägst förtroende har medborgarna för personuppgiftshanteringen
i appar, sociala medier och på sökmotorer.

En stor majoritet av medborgarna är medvetna om att
personuppgifter samlas in
Det finns en förhållandevis stor medvetenhet bland medborgarna om
att personuppgifter samlas in och kan användas för olika syften. Nio av
tio känner till att internetvanor och surfbeteende registreras och i vissa
fall kan säljas vidare till andra företag i syfte att anpassa reklam. Även
kännedomen om att appar i vissa fall kan innebära att företag kan följa
hur individer förflyttar sig är utbredd. Åtta av tio uppger att de känner
till att nedladdade appar innebär att företag kan följa deras fysiska
förflyttning.
För att få en uppfattning om den generella medvetenheten har frågor
ställts om några specifika exempel på hur personuppgifter kan användas.
Frågorna beskriver situationer där det förekommer att personuppgifter
delas, vilket inte ska tolkas som att det alltid sker eller alltid är lagligt.
Kännedomen är hög om att samverkande myndigheter i vissa fall kan
dela personuppgifter med varandra. Omkring sju av tio uppger att de
är medvetna om att personuppgifter kan delas mellan myndigheter.
Betydligt färre, ungefär fyra av tio, känner till att personuppgifter inom
vården i vissa fall kan användas till forskning.
Svaren visar på vissa demografiska skillnader. Såväl ålder,
kön, utbildning som var man bor i landet spelar roll för graden av
medvetenhet. Att internetvanor och surfbeteende registreras och kan
24

Nationell integritetsrapport 2019
Datainspektionens rapport 2019:2

användas för anpassad reklam är mest känt bland yngre personer, 18-29
år, universitets- och högskoleutbildade och boende i Stockholm. Minst
känt är det bland äldre, 65–79 år, personer med grundskoleutbildning,
och personer boende i Småland och Västsverige.
Att appar i mobilen kan innebära att företag kan följa dig fysiskt är
mest känt bland män och personer i åldrarna 18–29 år. Lägst kännedom
har äldre personer mellan 65–79 år och kvinnor.
Att myndigheter som samverkar i vissa fall delar dina personuppgifter
och att hälsouppgifter som lämnas till vården i vissa fall kan användas
för forskning är mest känt bland universitets- och högskoleutbildade.

Bild 3. Fråga: Känner du till att… ?

Nästan sju av tio har låg kunskap om hur personuppgifterna
används
Samtidigt som medvetenheten är förhållandevis hög om att personuppgifter samlas in, är kunskapen om hur de används betydligt lägre. Nästan
sju av tio har låg kunskap om hur deras personuppgifter används. Bara
en knapp tredjedel uppger att de har mycket eller ganska hög kunskap
om hur deras personuppgifter kommer att användas när de lämnas till
företag, myndigheter och organisationer.
Även här finns vissa demografiska skillnader. Personer i åldrarna
30–49 samt universitets- och högskoleutbildade är överrepresenterade
bland dem som anser att de har hög kunskap.

Nationell integritetsrapport 2019
Datainspektionens rapport 2019:2

25

Bild 4. Fråga: Hur ser du på din allmänna kunskap om hur dina personuppgifter kommer att användas när du lämnar dem till företag,
myndigheter och organisationer?

Tre av fyra känner i någon mån oro för hur deras
personuppgifter används
Mot bakgrund av att kunskapen om hur personuppgifter används är
förhållandevis låg, följer att många känner viss oro för hur uppgifterna
används. Tre av fyra uppger att de i någon utsträckning känner oro för
hur deras personuppgifter används. Samtidigt är det bara en mindre del
som uppger att de känner mycket eller ganska stor oro – det vanligaste
svaret är istället att man känner ”viss” oro.
De som upplever sig ha kunskap om hur personuppgifter används
tenderar också att vara mindre oroliga. Personer som anser sig ha bra
kunskap om hur personuppgifter kommer att användas är överrepresenterade bland dem som inte känner någon oro.

26

Nationell integritetsrapport 2019
Datainspektionens rapport 2019:2

Bild 5. Fråga: I vilken utsträckning känner du oro för hur dina personuppgifter används av företag, myndigheter och organisationer?

Finansiell information och hälsouppgifter anses känsligast
För att fördjupa förståelsen av den oro som finns hos medborgarna har
en öppen fråga ställts i undersökningen om i vilka situationer intervjupersonerna är oroliga för hur deras personuppgifter används. Vanliga
situationer där människor uppger att de känner oro för hur deras personuppgifter används är till exempel vid bankärenden eller inköp på nätet.
”Att mina personuppgifter ska användas när det gäller bedrägerier”.
”När det gäller känsliga uppgifter eller bankortinformation”.
”Bankärenden på nätet”.
Oron för att finansiella uppgifter ska hamna i orätta händer
återspeglas när intervjupersonerna fått rangordna vilken typ av personuppgifter de anser är känsligast att olika verksamheter samlar in.
Finansiell information som till exempel kontokortsuppgifter anses allra
känsligast av flest.
Även hälsouppgifter kommer högt i rangordningen av vilken typ av
personuppgifter som anses särskilt känsliga. Något färre tycker att identifiering via digital teknik som till exempel ansiktsigenkänning är särskilt

Nationell integritetsrapport 2019
Datainspektionens rapport 2019:2

27

känslig, likaså personliga fotografier och filmer samt surfdata som
beskriver vilka sajter en person besökt.

Bild 6. Fråga: Vilken typ av personuppgifter tycker du är särskilt känsliga
att företag, myndigheter och organisationer samlar in och använder?

Ett antal frågor har också ställts om specifika situationer, där de
medverkande i undersökningen fått uppge om de känner oro. Störst
är oron för att drabbas av olagligt intrång där till exempel ”hackare”,
kriminella eller andra obehöriga kan komma åt personuppgifter. Drygt
hälften, 52 procent, uppger att de känner mycket eller ganska stor oro
över detta.
Andra situationer där medborgarna känner mycket eller ganska stor
oro handlar om
 att inte ha kontroll över hur personuppgifterna används (40 procent
känner mycket eller ganska stor oro)
 att internetvanor och surfbeteende registreras och säljs vidare till
andra företag i syfte att anpassa reklam (39 procent känner mycket
eller ganska stor oro)
 att appar i mobilen kan innebära att företag kan följa hur individer
fysiskt förflyttar sig (37 procent känner mycket eller ganska stor
oro)
 att en anställd inom en myndighet eller ett företag tar del av
personuppgifter i annat syfte än att utföra sitt arbete (32 procent
känner mycket eller ganska stor oro)
 att personuppgifter delas eller förs vidare till andra företag eller
myndigheter (31 procent känner mycket eller ganska stor oro).

28

Nationell integritetsrapport 2019
Datainspektionens rapport 2019:2

Intrycket att relativt många upplever det som olustigt att inte ha
kontroll över hur personuppgifterna används förstärks i de öppna svarsalternativen. Flera kommenterar att de känner oro för att deras personuppgifter ska säljas vidare och hamna i orätta händer. Återkommande i
de öppna svarsalternativen är också kommentarer om riktad reklam, så
kallad direktmarknadsföring.
”Dålig säkerhet som gör att uppgifter läcker ut”.
”Att de används i framtiden på ett sätt som jag inte tänkt på”
”För att kartlägga mig och då kunna manipulera vissa saker om mig”
”I marknadsföringssyfte, typ riktad reklam, när det profiteras på
uppgifterna”.

Högst förtroende för vården, myndigheter och banker – lägst
för sökmotorer, sociala medier och appar
Skillnaderna är stora mellan de verksamheter som har störst respektive
lägst förtroende när det gäller hantering av personuppgifter. Störst
förtroende har medborgarna för vård, myndigheter och banker, som cirka
sex av tio uppger att de har mycket stort eller ganska stort förtroende för.
Lägst förtroende har sökmotorer, sociala medier och appar, där endast
ett fåtal uppger att de har stort förtroende för verksamheternas personuppgiftshantering.

Bild 7. Fråga: Hur stort är ditt förtroende för följande aktörer när det
gäller deras hantering av dina personuppgifter? (Topbox innebär mycket

Nationell integritetsrapport 2019
Datainspektionens rapport 2019:2

29

eller ganska stort förtroende. Bottombox innebär ganska litet eller
mycket litet förtroende).

Samtidigt som medborgarna har störst förtroende för personuppgiftshanteringen inom vården, myndigheter och banker är det bara ungefär
hälften som anser att dessa verksamheter är bra på att informera om hur
de använder personuppgifter.
Sämst på att informera anses nyhetsmedier, sökmotorer och appar,
där endast cirka tio procent anser att de är bra på att informera om hur
de använder personuppgifter.

Medborgarnas kännedom om
dataskyddsförordningen och vad regelverket innebär

 En stor majoritet av medborgarna känner på en
övergripande nivå till dataskyddsförordningen och att
regelverket innehåller förstärkta rättigheter
 Mest välkänd är rätten till information, som tre av fyra
uppger att de känner till. Kännedomen om vilka rättigheter
som finns varierar dock kraftigt. Minst känd är rätten att få
personuppgifter återlämnade eller överförda till ett annat företag,
så kallad dataportabilitet. Endast en av fyra uppger att de känner
till rättigheten.
 Kännedomen om rättigheterna är ojämnt fördelad i befolkningen. Störst kännedom om rättigheterna i förordningen har
personer mellan 30 och 49 år med universitets- eller högskoleutbildning.

Åtta av tio känner till både dataskyddsförordningen och
rättigheterna
Ett viktigt syfte med dataskyddsförordningen är att stärka individens
rättigheter när det gäller hur personuppgifter hanteras. Regelverket kan
hjälpa den enskilde att ta kontrollen över hur personuppgifterna får
användas.
En grundläggande förutsättning för att kunna utöva sina rättigheter
är att känna till att de finns. Dataskyddsförordningen fick under 2018
stor massmedial uppmärksamhet. Floden av e-postbrev där människor
ombads samtycka till fortsatt personuppgiftsbehandling bidrog också till
att sätta det nya regelverket på kartan.

30

Nationell integritetsrapport 2019
Datainspektionens rapport 2019:2

Knappt ett år efter att förordningen började gälla visar Datainspektionens undersökning att medborgarna i stor utsträckning känner till den
nya förordningen och vad den innebär. Drygt åtta av tio intervjupersoner
känner till dataskyddsförordningen, och knappt hälften svarar att de
känner till förordningen ganska eller mycket bra. Endast två procent har
inte hört talas om förordningen.
Det finns signifikanta skillnader mellan olika grupper när det gäller
kännedom om förordningen. Personer i åldrarna 30–49 år och universitets- och högskoleutbildade känner i högre utsträckning till förordningen.

Bild 8. Fråga: Hur väl känner du till den nya dataskyddsförordningen och
vad den innebär?

Medborgarna känner också i stor utsträckning till att förordningen ger
individerna specifika rättigheter när det gäller att skydda sina personuppgifter. Drygt åtta av tio känner till att rättigheterna finns, och fyra av tio
uppger att de känner till dem ganska eller mycket bra.
Även när det gäller kännedomen om rättigheterna syns skillnader
mellan olika demografiska grupper. Personer i åldrarna, 30–49 år, och
universitets- och högskoleutbildade känner i högre grad till bra eller
mycket bra att rättigheterna finns.

Nationell integritetsrapport 2019
Datainspektionens rapport 2019:2

31

Bild 9. Fråga: I vilken utsträckning känner du till att GDPR ger dig specifika
rättigheter när det gäller att skydda dina personuppgifter?

Rätten till information är den mest kända rättigheten
På en övergripande nivå finns alltså en hög kännedom om att
dataskyddsförordningen finns och att den omfattar ett antal förstärkta
rättigheter. Medborgarnas kunskap om vilka rättigheterna är varierar
dock.
Rätten till information tycks ha fått störst genomslag. Ungefär tre av
fyra uppger att de känner till rätten att få veta vilka personuppgifter en
verksamhet har om en individ och hur uppgifterna används. Sannolikt
har det stora antalet e-postmeddelanden där medborgare ombetts
samtycka till fortsatt personuppgiftshantering eller informerats om
en personuppgiftspolicy bidragit till att sätta rätten till information på
kartan.
Något mindre kända är rättigheterna som rör rättelse, radering och
begränsning. Ungefär hälften av medborgarna uppger att de känner till
rättigheterna att i vissa fall be en organisation radera personuppgifter,
invända mot eller under vissa omständigheter begränsa hur personuppgifter används.
De minst kända rättigheterna är rätten till rättelse och rätten till
dataportabilitet. Lite mer än en tredjedel känner till rätten att utan
onödigt dröjsmål få felaktiga personuppgifter rättade. När det gäller
rätten att få personuppgifter återlämnade eller överförda till ett annat

32

Nationell integritetsrapport 2019
Datainspektionens rapport 2019:2

företag, så kallad dataportabilitet, uppger endast en fjärdedel att de
känner till det.
Kunskapen om vilka rättigheter som finns är även här större i
åldrarna 30–49 år, samt bland universitets- och högskoleutbildade.

Bild 10. Fråga: Markera vilka av följande rättigheter du känner till när det
gäller hur företag, myndigheter och organisationer använder dina
personuppgifter?

Nationell integritetsrapport 2019
Datainspektionens rapport 2019:2

33

Aktiva åtgärder för att skydda sin integritet

 Nästan sex av tio läser sällan eller aldrig användarvillkoren
när de registrerar sig på en sajt eller laddar ned en app. En något
mindre andel, två av fem, läser alltid eller ibland villkoren.
 Det finns en medvetenhet om att skydda sina personuppgifter. Drygt hälften uppger att de gör aktiva val för att
hindra att surfvanor och surfbeteende samlas in när de använder
internet. Ungefär lika stor andel uppger att de ibland eller
ofta avstår från att använda en digital tjänst för att de känner
osäkerhet om hur personuppgifterna kommer att användas.
 Olika demografiska grupper har olika strategier för att
skydda sin integritet. Yngre personer och män är överrepresenterade bland dem som i större utsträckning gör aktiva val för
att undvika att surfvanor samlas in. Kvinnor och äldre personer
väljer i större utsträckning att avstå från att använda en tjänst om
de känner osäkerhet kring hur deras personuppgifter kommer att
hanteras.
 Var sjätte medborgare har använt någon av de rättigheter
som regleras i dataskyddsförordningen. Ytterligare en
sjättedel har funderat på att använda någon av rättigheterna.
Yngre medborgare har i större utsträckning använt sina
rättigheter. Bland personer mellan 18 och 29 år uppger drygt en
femtedel att de använt någon av sina rättigheter.

Över hälften läser väldigt sällan eller aldrig användarvillkor
Som framkommit tidigare är det förhållandevis få medborgare som
upplever att verksamheter är bra på att informera om hur de använder
personuppgifter. Samtidigt är medborgarna generellt sett inte särskilt bra
på att läsa användarvillkoren när de registrerar sig på en sajt eller laddar
ned en app.
Nästan en av fyra läser aldrig användarvillkoren vid registrering på en
sajt. Ytterligare en dryg tredjedel uppger att det förekommer att de läser
användarvillkor, men väldigt sällan.
Kvinnor och äldre personer i åldrarna 50–64 år och 65–79, är överrepresenterade bland dem som i större utsträckning läser användarvillkor.
Även personer som känner oro för hur deras personuppgifter används
läser oftare användarvillkor.

34

Nationell integritetsrapport 2019
Datainspektionens rapport 2019:2

Bild 11. Fråga: Läser du användarvillkoren när du registrerar dig på en sajt
eller laddar ner en app?

Drygt hälften gör aktiva val för att hindra att deras
internetvanor ska samlas in
Drygt hälften gör ibland eller alltid aktiva val för att förhindra att deras
surfvanor och surfbeteende samlas in och används.
Män och yngre personer i åldern 18–29 gör i högre utsträckning
aktiva val för att hindra att surfvanor och surfbeteende samlas in. Även
personer som känner oro för hur deras personuppgifter används gör i
större utsträckning aktiva val.

Nationell integritetsrapport 2019
Datainspektionens rapport 2019:2

35

Bild 12. Fråga: Gör du aktiva val för att hindra att dina surfvanor och ditt
surfbeteende samlas in när du använder internet?

Bland de som inte gör några aktiva val för att förhindra att deras
surfvanor och surfbeteende samlas in finns en stor okunskap. Sju av
tio uppger att de inte vet vilka aktiva val de kan göra för att begränsa
insamlingen av surfvanor.
Åldersgruppen 65–79 år, liksom personer som känner oro, känner i
högre grad inte till vilka aktiva val de kan göra.

Hälften avstår ofta eller ibland från att använda en digital
tjänst på grund av osäkerhet kring hur personuppgifterna
kommer att användas
Om medborgare känner osäkerhet avseende hur ens personuppgifter kommer att användas är ett av de yttersta sätten att skydda sin
integritet att faktiskt avstå från att använda en tjänst. Nästan hälften
av medborgarna uppger att de ofta eller ibland avstår från att använda
digitala tjänster på grund av osäkerhet kring hur personuppgifterna
används.
Mindre vanligt är att avstå från att använda en tjänst efter en
personlig kontakt med ett företag, en myndighet eller en organisation.

36

Nationell integritetsrapport 2019
Datainspektionens rapport 2019:2

Omkring en tredjedel av medborgarna har dock ofta eller ibland avstått
från att använda en tjänst vid personlig kontakt med en verksamhet för
att de är osäkra på användning av personuppgifterna.
Personer som känner oro är för hur deras personuppgifter används är
mer benägna att avstå från att använda digitala tjänster om de känner
osäkerhet kring hur deras personuppgifter kommer att användas.
Detta mönster följer svaren hos dem som vidtar aktiva åtgärder för att
förhindra att deras surfvanor och surfbeteende samlas in – även där är
personer som känner oro överrepresenterade.
Undersökningen visar att olika demografiska grupper i befolkningen
har olika strategier för att skydda sin integritet. Medan yngre personer
och män är överrepresenterade bland dem som i större utsträckning
vidtar aktiva åtgärder för att undvika att surfvanor samlas in, är det fler
kvinnor och äldre personer som väljer att avstå från att använda en tjänst
om de känner osäkerhet kring hur deras personuppgifter kommer att
användas.
Grupper som i högre grad avstår från att använda en digital tjänst
utgörs av personer i åldrarna 65–79 år, samt kvinnor.
Grupper som i högre grad avstår att använda en tjänst vid personlig
kontakt med verksamheter utgörs av personer i åldrarna 65–79 och 50–64
år.

Bild 13. Fråga: Hur ofta händer det att du avstår från något av följande?

Osäkerhet kring användning av personuppgifter styr när en
tjänst väljs bort
Eftersom hälften av medborgarna ofta eller ibland avstår från att använda
en digital tjänst på grund av osäkerhet kring hur personuppgifterna

Nationell integritetsrapport 2019
Datainspektionens rapport 2019:2

37

används är det intressant att fördjupa analysen av vad som gör att en
tjänst väljs bort. Datainspektionen har därför ställt en öppen fråga om
vad som krävs för att personer ska avstå från att använda en tjänst för att
de är osäkra på hur personuppgifterna kommer att användas.
Bland de vanligaste anledningarna till att avstå från att använda
en tjänst är att aktören upplevs som oseriös och att informationen är
bristfällig, vilket skapar misstänksamhet. Återkommande bland svaren
är också att det inte känns bra att lämna ut hela sitt personnummer
eller att för mycket personlig information efterfrågas. För många räcker
det med en känsla av osäkerhet för att avstå från att använda tjänsten.
Magkänslan styr således i hög grad när en tjänst väljs bort.
”Dålig information från första början, eller luddig, oseriös sida med
dåligt språk”.
”När det inte känns relevant med efterfrågad information”.
”Det räcker med att jag är osäker, för att jag ska avstå”.
”Att de frågar efter mitt kontonummer”.
”Intuition och magkänsla”.

Var sjätte medborgare har utnyttjat någon av rättigheterna i
dataskyddsförordningen
Ett aktivt sätt för medborgare att skydda sin integritet är att utöva de
rättigheter som finns i dataskyddsförordningen. Det kan handla om till
exempel att begära ett registerutdrag för att få veta vilka personuppgifter
ett företag, myndighet eller organisation har och hur de används.
Ungefär var sjätte medborgare, 16 procent, har utnyttjat någon av de
rättigheter som regleras i dataskyddsförordningen. Ytterligare drygt en
sjättedel, 18 procent, har funderat på att använda någon av rättigheterna.
När medborgare använt en rättighet eller funderat på att använda den,
handlar det oftast om invändningar mot hur personuppgifter används
eller begäran om att en organisation ska radera personuppgifter.
Bland de som har använt någon av rättigheterna är yngre personer i
åldern 18–29 år överrepresenterade. Drygt två av tio, 22 procent, i åldern
18–29 uppger att de använt minst en av rättigheterna.
Personer i åldern 30 till 49 år är överrepresenterade bland dem som
uppger att de funderat på att begära information om hur ett företag,
myndighet eller organisation använder personuppgifter.

38

Nationell integritetsrapport 2019
Datainspektionens rapport 2019:2

Bild 14. Fråga: Har du använt, eller funderat på att använda, någon av
dina rättigheter i dataskyddsförordningen GDPR när det gäller att skydda
dina personuppgifter under de senaste 12 månaderna?

Nationell integritetsrapport 2019
Datainspektionens rapport 2019:2

39

Vilka frågor ställer medborgare till Datainspektionen?
 Omkring en fjärdedel av frågorna till Datainspektionen
handlar om att medborgare ifrågasätter om en specifik
personuppgiftsbehandling är laglig. Återkommande områden
är till exempel direktmarknadsföring och arbetsgivares hantering
av anställdas personuppgifter.
 Cirka en fjärdedel av alla frågor som medborgare ställer
till Datainspektionen handlar om rätten till radering. Den
enskilt vanligaste frågan rör hur man som privatperson gör för
att få bort personuppgifter från sajter med utgivningsbevis, till
exempel Eniro, Hitta, Lexbase, Mr Koll, Ratsit och Merinfo.
 Ungefär en tiondel av alla frågor från medborgare handlar
om kamerabevakning.
 Andra vanliga frågor rör rätten till information via registerutdrag, rätten till rättelse och vilka säkerhetsåtgärder som är
nödvändiga vid en viss typ av personuppgiftsbehandling.

De medborgare som hör av sig med frågor till Datainspektionen kan
antas ha en större medvetenhet om integritetsrisker och rättigheter än
genomsnittet av befolkningen. För att ge en bild av vilka frågor som kan
aktualiseras hos dem som mer aktivt arbetar med att skydda sin
integritet ges i detta avsnitt en beskrivning av de frågor som medborgare
ställer till Datainspektionen.
Datainspektionen hanterar årligen en stor mängd frågor från privatpersoner och verksamheter via myndighetens upplysningstjänst. Under
perioden 25 maj 2018 till 23 april 2019 har cirka 8 200 frågor kommit in
och besvarats via e-post, och ungefär samma antal, 8 100, har besvarats
via telefonsamtal. I storleksordningen hälften av det totala antalet frågor,
såväl via telefon som via e-post, bedöms komma från privatpersoner.
Övriga frågor kommer från företag, myndigheter och andra organisationer som hanterar personuppgifter.
Nedan ges en översikt av de vanligaste skriftliga frågorna från privatpersoner som kommit in till Datainspektionen under perioden 25 maj
2018–10 april 2019. Datainspektionen har i nuläget ingen heltäckande
statistik av vilka frågeområden som är mest frekvent förekommande i
inflödet till myndigheten. För att kvantifiera hur vanliga olika typer av
frågor är har därför ett slumpmässigt urval av 200 frågor från privat-

40

Nationell integritetsrapport 2019
Datainspektionens rapport 2019:2

personer som kommit in via e-post analyserats.9 Sammanställningen har
sedan diskuterats i intervjuer och workshops med medarbetare inom
Datainspektionen som har stor erfarenhet av att dagligen besvara frågor
från medborgare.
Ungefär 70 procent av det totala antalet frågor som medborgare ställer
till Datainspektionen bedöms röra privata företag. I den resterande
delen gäller ungefär fem procent vardera hälso- och sjukvården, statliga
myndigheter och ideella organisationer.

Ungefär var fjärde fråga till Datainspektionen handlar om
rätten till radering
Rätten till radering är en av de mest frekventa frågeställningar som
privatpersoner hör av sig till Datainspektionen om. Vanliga frågor gäller
till exempel att ett företag har kvar personer i sina register trots att
kundrelationen är avslutad sedan länge. Det framförs även frågor kring
möjligheterna att bestämma vilka verksamheter som ska få spara personuppgifter.
Ytterligare vanliga frågor är hur träffar vid sökning på eget
personnamn i sökmotorer kan tas bort och om verksamheter kan
vägra att radera uppgifter som medborgaren inte anser att de har rätt
att spara. Medborgarna känner inte alltid till att företag kan ha andra
lagstadgade skyldigheter att spara personuppgifter, till exempel genom
bokföringslagen.
Den enskilt vanligaste frågan till Datainspektionen från medborgare
handlar om hur man gör för att få sina personuppgifter raderade från
sajter som har så kallade frivilliga utgivningsbevis, till exempel Eniro,
Hitta, Lexbase, Mr Koll, Ratsit och Merinfo. Omkring en av tio frågor till
myndigheten från privatpersoner handlar om sajter med utgivningsbevis.
Många upprörda medborgare känner sig kränkta av publiceringen av
omfattande uppgifter om dem. Totalt har Datainspektionen hanterat över
1500 frågor som rör utgivningsbevis under året.

Cirka var fjärde fråga ifrågasätter lagligheten i en viss
personuppgiftsbehandling
Ytterligare omkring en fjärdedel av frågorna från medborgare till Datainspektionen handlar om att lagligheten i en specifik personuppgiftsbehandling ifrågasätts. Ofta beskriver frågeställaren en konkret situation
där dennes personuppgifter behandlats och undrar om hanteringen är
tillåten.

9

100 av frågorna har besvarats i upplysningstjänsten. 100 av frågorna i urvalet har rört mer komplicerade
frågor som besvarats av sakenheterna på Datainspektionen.

Nationell integritetsrapport 2019
Datainspektionens rapport 2019:2

41

Om en specifik personuppgiftsbehandling är laglig eller inte beror
bland annat på vilken rättslig grund verksamheten stödjer sig på för
behandlingen. Hos en del medborgare finns missuppfattningen att
personuppgiftshantering alltid kräver samtycke, de övriga rättsliga
grunder som en personuppgiftsbehandling kan stödjas på är, av
förklarliga skäl, mindre kända hos medborgare.
Frågor om direktmarknadsföring är återkommande. En vanlig fråga är
om det är lagligt att företag och organisationer använder personuppgifter
utan individens samtycke, till exempel för reklamutskick via mejl.
Andra återkommande frågor handlar om arbetsgivares behandling av
anställdas personuppgifter. Exempel på frågor kan vara att en anställd
undrar om arbetsgivaren har rätt att kontrollera den anställdes in- och
utloggningstider avseende arbetspass för att säkerhetsställa att arbetstiderna hålls.

Cirka en av tio frågar om vilka säkerhetsåtgärder som krävs vid
personuppgiftshantering
Genom dataskyddsförordningen har kraven skärpts på olika typer av
säkerhetsåtgärder i samband med personuppgiftshantering. Frågor
om vilken typ av säkerhetsåtgärder som krävs är återkommande från
medborgare. Det kan både handla om att medborgare upplever att
säkerheten är tillfredsställande, men också att till exempel krav på
kryptering och tvåfaktorsautentisering leder till att medborgare upplever
att det är komplicerat att få tillgång till sina uppgifter till exempel hos
myndigheter.

Ungefär en av tio frågor handlar om kamerabevakning
Kamerabevakning är ytterligare ett av de områden som genererar
flest frågor från medborgare till Datainspektionen. Ungefär var tionde
fråga handlar om kamerabevakning. Det finns ett tydligt behov bland
medborgare att förstå förutsättningarna på området.
En stor del av frågorna handlar om privatpersoners kamerabevakning,
till exempel vad som får bevakas i det egna hemmet och om det är lagligt
att ha kameror uppsatta på en privat bostad som även täcker en del av
grannens tomt. Exempel på andra typer av frågor om kamerabevakning
är om hyresvärden får kamerabevaka trappuppgången eller tvättstugan,
om en restaurang får filma gatan utanför restaurangen och i vilka
situationer tillstånd behövs.

42

Nationell integritetsrapport 2019
Datainspektionens rapport 2019:2

Vanligt med frågor om rätten att få information genom
registerutdrag
Inflödet av frågor från medborgare till Datainspektionen bekräftar bilden
att rättigheten att få information är en förhållandevis välkänd rättighet.
I storleksordningen en av femton frågor som privatpersoner ställer till
Datainspektionen handlar om rätten att via ett registerutdrag få ut
information om vilka personuppgifter en verksamhet har om en och hur
de används.
Vanliga frågor är till exempel vilka uppgifter privatpersoner har rätt
att ta del av, om det finns några begränsningar avseende uppgifter som
lämnas ut samt leveranstid för registerutdraget.
Återkommande är också att privatpersoner kontaktat ett företag
och begärt registerutdrag, varpå företaget begärt att frågeställaren
legitimerar sig. Det är inte ovanligt att den enskilde ifrågasätter kravet på
identifiering och hör av sig till Datainspektionen för att få vägledning.

…men också många övriga frågor
Slutligen finns en relativt stor grupp av frågor från medborgare som är
svåra att kategorisera. Det kan röra sig om frågor om till exempel rätten
till rättelse eller personuppgiftsincidenter.
Andra frågor rör endast delvis eller inte alls dataskyddsförordningen,
till exempel identitetskapning. Ytterligare exempel kan handla om
dataskyddsombudens roll och funktion, vem inom ett företag som är
personuppgiftsansvarig, och vad som gäller för ostrukturerade personuppgifter i förhållande till förordningen.

Nationell integritetsrapport 2019
Datainspektionens rapport 2019:2

43

Bild 15. Frågeområden – privatpersoner.

Vad rör klagomålen som kommer in till
Datainspektionen?
 Vanligaste klagomålet till Datainspektionen handlar om
sajter med utgivningsbevis. Nästan en tredjedel av klagomålen
rör webbplatser som till exempel Eniro, Hitta, Lexbase, Mr Koll,
Ratsit och Merinfo som publicerar en stor mängd personuppgifter
om enskilda medborgare på nätet.
 Cirka var femte klagomål handlar om lagligheten i en viss
personuppgiftsbehandling. Återkommande är till exempel
klagomål som handlar om att verksamheter samlar in personnummer, medan medborgaren anser att det borde räcka med
kontaktuppgifter.
 Andra vanliga klagomål rör rätten till radering, direktmarknadsföring, kamerabevakning och otillräckliga säkerhetsåtgärder. Dessa kategorier står för omkring 10 procent vardera av
det totala antalet klagomål.

Medborgare som anser att någon behandlat personuppgifter på ett
sätt som strider mot dataskyddsförordningen kan klaga till Datainspek-

44

Nationell integritetsrapport 2019
Datainspektionens rapport 2019:2

tionen. Under perioden 25 maj 2018 till 23 april 2019 har Datainspektionen tagit emot cirka 3 100 klagomål som rör dataskydd.10 Omkring 80
procent av klagomålen rör privata aktörer. Statliga myndigheter och
kommuner står för omkring fem procent vardera av klagomålen.
Det är inte alltid uppenbart vad som skiljer en fråga från ett klagomål
– gemensamt för båda kategorierna är ofta att medborgaren är upprörd
över det sätt som personuppgifter hanterats. En viktig distinktion är dock
att klagomål alltid handlar om att medborgarens egna personuppgifter
behandlats felaktigt. Dataskyddsförordningen reglerar också att den som
anmäler ett klagomål till Datainspektionen har rätt att inom rimlig tid få
besked om hur undersökningen fortskrider och resultatet av undersökningen.
Nedan ges en översikt av de vanligaste klagomålen som kommit in till
Datainspektionen under perioden 25 maj 2018–10 april 201911.

Vanligaste klagomålet handlar om sajter med utgivningsbevis
Nästan en tredjedel av de klagomål som inkommit till Datainspektionen
under dataskyddsförordningens första år rör sajter med så kallat frivilligt
utgivningsbevis. Det handlar om webbplatser som till exempel Eniro,
Hitta, Lexbase, Mr Koll, Ratsit och Merinfo som publicerar en stor mängd
personuppgifter om enskilda medborgare på nätet.
Dessa sajter har ett så kallat frivilligt utgivningsbevis vilket gör att de
i princip är undantagna från dataskyddsförordningens regler. Sedan 2003
kan en innehavare av en databas få grundlagsskydd för databasen genom
att ansöka om utgivningsbevis. Utgivningsbevis utfärdas av Myndigheten
för press, radio och tv och gäller i tio år. För att ett utgivningsbevis ska
utfärdas krävs bland annat att en utgivare har utsetts, att besökaren själv
måste uppsöka databasen och att den är tillgänglig för allmänheten. Det
ställs däremot inte upp några krav på att verksamheten ska ha ett visst
innehåll eller syfte.
Svaret är med andra ord att medborgare kan begära att få sina personuppgifter raderade, men att sajterna inte har någon skyldighet att ta bort
dem. Eftersom sajter med utgivningsbevis genom den avgränsning som
gjorts i svensk lag i princip är undantagna från dataskyddsförordningens
bestämmelser har Datainspektionen mycket begränsade möjligheter att
bidra till att få personuppgifterna borttagna.

10 I denna sammanställning ingår klagomål som rör dataskyddsförordningen, brottsdatalagen, kamerabevakningslagen och den tidigare kameraövervakningslagen.
11 Kvantifiering av de vanligaste klagomålen har skett genom ett slumpmässigt urval av 100 klagomål under
perioden. Sammanställningen har därefter kvalitetssäkrats i intervjuer och workshops med medarbetare
som har stor erfarenhet av att hantera klagomål.

Nationell integritetsrapport 2019
Datainspektionens rapport 2019:2

45

Cirka var femte klagomål handlar om lagligheten i en viss
personuppgiftsbehandling
Ett stort antal klagomål handlar om att lagligheten i en specifik
personuppgiftsbehandling ifrågasätts. Om en specifik personuppgiftsbehandling är laglig beror bland annat på vilken rättslig grund som
verksamheten stödjer sig på för personuppgiftsbehandlingen.
Återkommande är till exempel klagomål som handlar om att
verksamheter sparar och använder privatpersoners personnummer, vilket
den berörda medborgaren inte anser befogat. Att verksamheterna sparar
namn och adress anses tillräckligt.

Var tionde klagomål handlar om direktmarknadsföring
Drygt var tionde klagomål till Datainspektionen rör direktmarknadsföring. Det kan till exempel handla om att företag fortsätter att via sms
eller e-post skicka reklam, trots att den enskilde meddelat att den inte
önskar någon marknadsföring. Vissa medborgare klagar också på att de
får sms och e-postmeddelanden med reklam, trots att det inte lämnat
något samtycke.

Var tionde klagomål rör rätten till radering
Ett vanligt scenario i de klagomål som anmäls till Datainspektionen är
att företag har kvar, eller endast delvis har tagit bort personuppgifter i
sina register, trots att den enskilde medborgaren begärt att uppgifterna
ska raderas. Ungefär ett av tio klagomål rör rätten till radering.
I vissa fall har företagen överhuvudtaget inte svarat på begäran om
att personuppgifter ska tas bort. Klagomålen kan också komma från
medborgare som har begärt att sökmotorer på Internet ska ta bort
specifika sökträffar på medborgarens namn, men uppgifterna har inte
tagits bort. Sökträffarna som ska tas bort kan till exempel innehålla
länkar till sajter med utgivningsbevis, eller till tidningsartiklar med
inaktuell information.

Var tionde klagomål rör otillräckliga säkerhetsåtgärder
Omkring var tionde klagomål handlar om att medborgare anser att ett
företag, myndighet eller annan organisation inte skyddar personuppgifterna på ett tillfredsställande sätt. Ofta anser medborgaren att det är
för lätt att komma åt personuppgifterna och önskar att Datainspektionen
ska kräva ökad säkerhet genom till exempel kryptering eller tvåfaktorsautentisering.

46

Nationell integritetsrapport 2019
Datainspektionens rapport 2019:2

Var tionde klagomål handlar om kamerabevakning
När det gäller klagomål angående kamerabevakning handlar det i regel
om bevakning av offentliga platser, till exempel gallerior. Klagomålen rör
också i vissa fall arbetsgivares bevakning av de anställda. Medborgaren
som kontaktar Datainspektionen tycker ofta att det är olustigt att vara
övervakad i offentliga miljöer eller på arbetsplatsen. Totalt är det nästan
ett av tio klagomål till Datainspektionen som rör kamerabevakning.

Övriga klagomål
Andra återkommande klagomål till Datainspektionen kan till exempel
handla om specifika personuppgiftsincidenter, rätten till registerutdrag
eller rätten till rättelse. Det är dock värt att notera att endast ett par
procent av det totala antalet klagomål handlar om rätten till registerutdrag, vilket kan ses i ljuset av att de flesta både privata och offentliga
verksamheter i Datainspektionens undersökning uppger att de har
rutiner på plats för att lämna ut registerutdrag.

Bild 16. Klagomål – privatpersoner.

Nationell integritetsrapport 2019
Datainspektionens rapport 2019:2

47

48

Nationell integritetsrapport 2019
Datainspektionens rapport 2019:2

Integritet och dataskydd ur
verksamheternas perspektiv
Företag, myndigheter och andra organisationer som
hanterar personuppgifter
En röd tråd i GDPR är ett förstärkt skydd för individers grundläggande
rättigheter i samband med att personuppgifter behandlas. Samtidigt
som individens rättigheter förstärkts, har ansvaret för de företag,
myndigheter och andra organisationer som hanterar personuppgifter
skärpts. Verksamheter som hanterar personuppgifter måste sätta sig in i
regelverken, följa dem och kunna visa vilka bedömningar som gjorts och
åtgärder som vidtagits för att stärka skyddet av personuppgifter.
För att kartlägga hur långt verksamheterna kommit i sitt arbete med
integritet och dataskydd har Datainspektionen genomfört två undersökningar som vänder sig till företag, myndigheter och andra organisationer
som hanterar personuppgifter. Den ena undersökningen har riktats
mot verksamheter som anmält till Datainspektionen att de utsett ett
dataskyddsombud. Den andra undersökningen fokuserade på företag som
inte utsett något dataskyddsombud.

Verksamheter som utsett ett dataskyddsombud
I och med att GDPR började gälla är alla myndigheter skyldiga att
utse ett dataskyddsombud. Skyldigheten gäller även företag och andra
verksamheter som har som kärnverksamhet att regelbundet, systematiskt
och i stor omfattning övervaka enskilda personer eller behandla känsliga
personuppgifter eller uppgifter om brott.
Vem som är dataskyddsombud ska meddelas till Datainspektionen.
Det är svårt att säga hur stort det totala antalet verksamheter är som är
skyldiga att utse ett dataskyddsombud, men totalt har Datainspektionen i
maj 2019 fått in drygt 7 500 anmälningar om dataskyddsombud.
I undersökningen riktad mot verksamheter som utsett ett
dataskyddsombud har totalt 1 687 webbintervjuer genomförts.12
Merparten av frågorna syftade till att ge en bild av verksamheternas
mognad inom integritet och dataskydd. Eftersom dataskyddsombuden

12 Undersökningen är genomförd via webbintervjuer av företaget Novus, på uppdrag av Datainspektionen.
Urvalet består av registrerade dataskyddsombud hos Datainspektionen. Dataskyddsombud som är
ansvariga för flera verksamheter har ombetts svara på enkäten två gånger – för två (slumpmässigt utvalda)
verksamheter som de är dataskyddsombud för. Intervjuerna genomfördes under perioden 19 februari till
18 mars 2019. Svarsfrekvensen i undersökningen är 44 procent. Metoden beskrivs mer utförligt i en bilaga
till denna rapport. Undersökningen i sin helhet finns på www.datainspektionen.se.

Nationell integritetsrapport 2019
Datainspektionens rapport 2019:2

49

har en så viktig roll i att informera, ge råd och kontrollera organisationens dataskyddsarbete fokuserar en del av frågorna även på vilka
förutsättningar dataskyddsombuden upplever att de har att arbeta med
frågorna.
Av samtliga svar i undersökningen representerar ungefär hälften
privata företag, cirka två av tio kommuner och ungefär en av tio vardera
statliga myndigheter eller intresseorganisationer. Övriga svar kommer
antingen från landstinget eller en annan typ av verksamhet. Av verksamheterna i undersökningen svarar 80 procent att de är skyldiga att ha ett
dataskyddsombud, och knappt 20 procent har det frivilligt.
Diagrammen redovisar procentandelar. I de diagram där totala
procentsatsen överstiger 100 procent har flera svarsalternativ varit
möjliga.

50

Nationell integritetsrapport 2019
Datainspektionens rapport 2019:2

Verksamheternas mognad i arbetet med integritet och
dataskydd

 Tre av fyra dataskyddsombud uppger att implementeringen
av dataskyddsförordningen har fungerat bra. Ungefär lika
stora andelar uppger att de tagit fram riktlinjer för hur personuppgifter ska hanteras, har en förteckning över vilka personuppgiftsbehandlingar som finns i verksamheten, har tagit fram
relevanta personuppgiftsbiträdesavtal samt har rutiner för att
rapportera personuppgiftsincidenter till Datainspektionen och
lämna ut registerutdrag.
 Ungefär hälften av dataskyddsombuden uppger att deras
organisation i hög utsträckning arbetar kontinuerligt och
systematiskt med frågor som rör integritet och dataskydd.
Ungefär lika stora andelar uppger att dataskydd och informationssäkerhet ingår i introduktionsutbildningen för nya
medarbetare och att de har rutiner för hantering av personuppgifter i e-post och lagring och rensning av personuppgifter.
 Privata företag uppger i högre grad att de har ett kontinuerligt och systematiskt arbete med integritet och dataskydd.
Branscher som utmärker sig positivt i flera av undersökningens
frågor är bank- och finansbranschen, it- och telekombranschen
samt i viss mån även privata företag inom vård och omsorg.
Dataskyddsombud inom kommun och landsting är överrepresenterade bland dem som uppger att organisationen i låg
utsträckning arbetar kontinuerligt och systematiskt med
integritet och dataskydd.
 Hälften av dataskyddsombuden uppger att dataskydd
och integritet är en prioriterad fråga för ledningen. En
motsvarande andel uppger att även organisationens medarbetare
förstår varför regelverket införts, tycker att det är viktigt och
efterlever det.
 De största utmaningarna i dataskyddsarbetet handlar om att
få till fungerande rutiner och processer och att tolka regelverket.

Tre av fyra dataskyddsombud uppger att implementeringen av
dataskyddsförordningen har fungerat bra
Nästan tre av fyra dataskyddsombud anser att implementeringen av
dataskyddsförordningen har fungerat mycket eller ganska bra. Bara en av

Nationell integritetsrapport 2019
Datainspektionens rapport 2019:2

51

tio uppger att implementeringen inte fungerat bra.
Privata företag svarar i högre utsträckning att implementeringen
gått mycket eller ganska bra. I denna grupp finns också ett antal
verksamheter som själva valt att inrätta ett dataskyddsombud även
om de inte är skyldiga att göra det. Att det från ledningen funnits ett
engagemang att självmant inrätta ett dataskyddsombud har sannolikt
bidragit till att ge goda förutsättningar i implementeringsarbetet.
Vissa branscher utmärker sig i svaren. Dataskyddsombud inom
bank- och finansbranschen och it- och telekombranschen, svarar i
större utsträckning att implementeringen har fungerat bra, medan
dataskyddsombud inom kommunal verksamhet är överrepresenterade
bland dem som inte anser att implementeringen fungerat bra.
I svaren kan också urskiljas andra signifikanta skillnader som ger viss
vägledning om varför implementeringen i vissa organisationer fungerat
sämre. Bland de som uppgett att implementeringen inte fungerat bra
finns en överrepresentation av dataskyddsombud som uppgett att de haft
för lite tid avsatt.

Bild 17. Fråga: Hur upplever du att implementeringen av GDPR och
kompletterande lagstiftning har fungerat fram till idag i er organisation?

52

Nationell integritetsrapport 2019
Datainspektionens rapport 2019:2

Tre av fyra har tagit fram riktlinjer för hur verksamheten ska hantera
personuppgifter
En grundläggande del av arbetet med att förbereda och genomföra
implementeringen av dataskyddsförordningen har för många
verksamheter varit att ta fram riktlinjer för hur personuppgifter ska
hanteras. Här överensstämmer svaren väl med hur dataskyddsombuden
bedömer att implementeringen gått. Nästan tre av fyra dataskyddsombud
uppger att organisationen som en följd av dataskyddsförordningen har
tagit fram riktlinjer och rutiner för hur verksamheterna ska hantera
personuppgifter. Knappt en fjärdedel har delvis tagit fram riktlinjer och
rutiner. Endast två procent av respondenterna har inte tagit fram några
riktlinjer och rutiner.
Dataskyddsombud inom bank- och finansbranschen samt privata
bolag inom vård och omsorg svarar i högre grad att de tagit fram
riktlinjer och rutiner, medan kommun och landsting är överrepresenterade bland dem som i högre utsträckning svarar att de delvis tagit fram
riktlinjer och rutiner.

Bild 18. Fråga: Har ni som en följd av GDPR tagit fram riktlinjer och rutiner
för hur er verksamhet ska hantera och använda personuppgifter?

En majoritet har förteckning över personuppgiftsbehandlingar och
personuppgiftsbiträdesavtal
Enligt dataskyddsförordningen är verksamheter som hanterar personuppgifter skyldiga att föra ett register eller en förteckning över sina
olika behandlingar av personuppgifter. Undantag från kravet finns i
vissa fall för företag med färre än 250 anställda, men majoriteten av

Nationell integritetsrapport 2019
Datainspektionens rapport 2019:2

53

verksamheterna i undersökningen bedöms vara skyldiga att ta fram en
förteckning över personuppgiftsbehandlingar. Tre av fyra verksamheter
uppger också att de har tagit fram en sådan förteckning. Merparten av de
som inte svarar ja uppger att de delvis tagit fram en förteckning.
Dataskyddsförordningen kräver att det upprättas personuppgiftsbiträdesavtal när andra verksamheter ska behandla personuppgifter för
den personuppgiftsansvariges räkning, till exempel vid outsourcing.
Kravet syftar till att säkerställa att de som utför behandlingen följer
kraven i förordningen. För att säkerställa att underleverantörer följer
kraven i förordningen behövs ett personuppgiftsbiträdesavtal. Nästan tre
av fyra uppger att de tagit fram relevanta personuppgiftsbiträdesavtal.
Merparten av de som inte svarar ja uppger att de delvis tagit fram
relevanta personuppgiftsbiträdesavtal.
När det gäller utbildning av medarbetarna i dataskydd och informationssäkerhet är bilden inte riktigt lika positiv. Knappt hälften av
dataskyddsombuden uppger att dataskydd och informationssäkerhet
ingår i introduktionsutbildningen för nya medarbetare, och mindre än en
tredjedel uppger att medarbetarna löpande får utbildning i dataskydd och
informationssäkerhet.
Bank- och finansbranschen är överrepresenterade bland de som
genomfört samtliga åtgärder. Även verksamheter som frivilligt har
ombud och där ombuden har tillräckligt med tid är överrepresenterade
bland de som genomfört samtliga åtgärder.
It- och telekombranschen och privata företag utbildar i högre
utsträckning både nya och gamla medarbetare i dataskydd och informationssäkerhet.

54

Nationell integritetsrapport 2019
Datainspektionens rapport 2019:2

Bild 19. Fråga: Har ni vidtagit någon av följande åtgärder?

Ungefär tre av fyra har rutiner för att rapportera
personuppgiftsincidenter och att lämna ut registerutdrag
Dataskyddsombuden har i undersökningen också fått svara på om de har
fyra mer konkreta rutiner på plats; rutiner för att anmäla personuppgiftsincidenter till Datainspektionen, att lämna ut registerutdrag, att lagra
och rensa personuppgifter samt att hantera personuppgifter i e-post.
Vanligast är att organisationerna har rutiner för att rapportera
personuppgiftsincidenter och att lämna ut registerutdrag. Ungefär tre av
fyra dataskyddsombud uppger att sådana rutiner finns.
Drygt hälften av organisationerna har även rutiner för att lagra och
rensa personuppgifter och hantera personuppgifter i e-post. Bland dem
som uppger att de har rutiner för hantering av personuppgifter i e-post är
privata bolag inom vård och omsorg överrepresenterade.
Dataskyddsombud inom bank- och finansbranschen och it- och
telekombranschen är överrepresenterade bland dem som uppger att de
har samtliga fyra rutiner. Även dataskyddsombud med tillräckligt med
avsatt tid har i högre grad svarat att de har samtliga fyra rutiner.

Nationell integritetsrapport 2019
Datainspektionens rapport 2019:2

55

Bild 20. Fråga: Finns rutiner för… ?

Hälften av organisationerna arbetar i hög utsträckning kontinuerligt
och systematiskt med integritets- och dataskyddsfrågor
En majoritet av organisationerna uppger alltså att implementeringen
av dataskyddsförordningen fungerat bra och att de har grundläggande
dokument och rutiner för att hantera personuppgifter. När det gäller att
få till stånd ett kontinuerligt och systematiskt arbete med integritetsoch dataskyddsfrågor sjunker andelen. Cirka hälften av de tillfrågade
dataskyddsombuden anser att organisationen kontinuerligt och
systematiskt arbetar med integritets- och dataskyddsfrågor. Ungefär ett
av sju dataskyddsombud uppger att organisationen i låg utsträckning
arbetar kontinuerligt och systematiskt med frågorna.
I princip samma skillnader mellan branscher återkommer som i
bedömningen av implementeringen. Bank- och finansbranschen och
it- och telekombranschen är överrepresenterade bland de som uppger
att arbetet med frågorna sker kontinuerligt och systematiskt. Även
dataskyddsombud inom privat vård och omsorg svarar i högre grad
att de har ett kontinuerligt och systematiskt arbete. Bland dem som i
högre utsträckning uppgett att organisationen i låg utsträckning arbetar
kontinuerligt och systematiskt med frågorna är dataskyddsombud inom
kommun och landsting överrepresenterade.
Även i bedömningen av graden av kontinuerligt och systematiskt
arbete återkommer tiden som en framgångsfaktor. Dataskyddsombud

56

Nationell integritetsrapport 2019
Datainspektionens rapport 2019:2

som bedömer att de har tillräckligt med tid avsatt är överrepresenterade
bland de som uppgett att i de hög utsträckning arbetar kontinuerligt och
systematiskt. De som inte tycker att de har tillräckligt med tid avsatt,
uppger däremot i större omfattning att arbetet i låg utsträckning är
kontinuerligt och systematiskt.

Bild 21. Fråga: I vilken utsträckning arbetar er organisation kontinuerligt
och systematiskt med integritets- och dataskyddsfrågor?

Hälften anser att det är lätt att få gehör i ledningen och att frågorna är
prioriterade
För att få till stånd ett systematiskt och kontinuerligt arbete med
integritets- och dataskyddsfrågor är det avgörande att det finns ett
engagemang i organisationens ledning. När dataskyddsombuden fått
frågor som rör om de upplever att dataskydd är en prioriterad fråga
för ledningen stämmer bilden väl med graden av kontinuerligt och
systematiskt arbete.
Omkring hälften av dataskyddombuden upplever att det är lätt att få
gehör för dataskyddsfrågor i ledningen och att integritet och dataskydd
är prioriterade frågor för ledningen – det vill säga lika stor andel som
uppger att de i hög utsträckning har ett kontinuerligt och systematiskt
arbete med frågorna.
Även när det gäller ledningens engagemang utmärker sig bank- och
finansbranschen, it- och telekombranschen samt vård och omsorgsföretag positivt. Dataskyddsombud i dessa branscher uppger i högre

Nationell integritetsrapport 2019
Datainspektionens rapport 2019:2

57

utsträckning att de har lätt att få gehör hos ledningen och att data- och
integritetsskydd är prioriterat i ledningen.
Bland de som uppger att det inte är lätt att få gehör och att data- och
integritetsskydd inte är prioriterat är kommuner och landsting överrepresenterade.
En tredjedel av dataskyddsombuden uppger att ledningen är insatta
och kunniga, medan hälften uppger att ledningen delvis är insatta
och kunniga. Regelverket i dataskyddsförordningen är förhållandevis
komplext och det är därför förklarligt att de flesta ledningar uppfattas
som delvis insatta och kunniga. Resultatet understryker dock behovet av
dataskyddsombudens centrala uppgift att ge information och rådgivning.

Bild 22. Fråga: Upplever du att…?

Ledningens och medarbetarnas engagemang och kunskap följs åt
Ledningens engagemang och kunskap om dataskyddsförordningen tycks
återspegla sig i medarbetarnas. När dataskyddsombuden fått frågor som
rör medarbetarna bedömer ungefär hälften att medarbetarna i hög eller
mycket hög utsträckning förstår varför regelverket införts, tycker att
regelverket att viktigt och efterlever det.
Även hos medarbetarna bedömer dataskyddsombuden kunskapen
lägre än om regelverket upplevs som viktigt.

58

Nationell integritetsrapport 2019
Datainspektionens rapport 2019:2

Bild 23. Fråga: I vilken utsträckning instämmer du i följande påståenden?
(Topbox innebär mycket eller ganska hög utsträckning. Bottombox
innebär liten utsträckning eller inte alls)

Största utmaningarna – att få till rutiner och processer samt att tolka
regelverket
För att kunna fortsätta utveckla ett kontinuerligt och systematiskt
dataskyddsarbete är det angeläget att förstå vad dataskyddsombuden
upplever som de största utmaningarna. Kunskapen är viktig både för
ledningen i verksamheter som hanterar personuppgifter – men också för
Datainspektionens fortsatta arbete med att ge vägledning och stöd.
De främsta utmaningarna för dataskyddsombuden handlar om
att få till fungerande rutiner och processer och att tolka regelverket.
Ungefär en tredjedel uppger också att det är utmanande att regelverket
upplevs hindra eller försvåra verksamheten, att organisationen är fast i
gamla it-system eller att det är svårt att frigöra personella resurser till
dataskyddsarbete.
En utmaning kopplad till rollen som dataskyddsombud återkommer
också i svaren. Ungefär en tredjedel av dataskyddsombuden beskriver det
som utmanande att balansera den delen av uppdraget som handlar om att
ge intern rådgivning och information med att även kontrollera och följa
upp regelefterlevnaden.
Endast en av sju upplever brist på engagemang och kunskap hos
ledningen som utmanande.

Nationell integritetsrapport 2019
Datainspektionens rapport 2019:2

59

Bild 24. Fråga: Vilka anser du är de största utmaningarna med GDPR?

60

Nationell integritetsrapport 2019
Datainspektionens rapport 2019:2

Dataskyddsombudens förutsättningar
 Nio av tio dataskyddsombud rapporterar direkt till högsta
ledningen, nämnden eller styrelsen.
 Flertalet, knappt åtta av tio, kan få hjälp och stöd av andra
anställda eller andra dataskyddsombud.
 Majoriteten, sex av tio, arbetar deltid med dataskyddsfrågor.
Av de som arbetar deltid har hälften ingen fastställd avsatt tid;
tiden avsätts efter behov. Samtidigt uppger mer än hälften av
samtliga ombud att de inte har tillräckligt med tid avsatt för att
frågorna.
 Dataskyddsombuden blir oftast involverade i projekt som
rör dataskyddet, men inte alltid i tid. Sex av tio uppger att de
oftast blir involverade i projekten, men endast en tredjedel blir
inbjudna i tid. En förhållandevis stor andel, fyra av tio, uppger att
de sällan eller aldrig blir involverade.
 Drygt hälften anser att de får den utbildning och
kompetensutveckling som krävs.
 Knappt hälften anser att uppdraget som dataskyddsombud
är tydligt.

Dataskyddsombuden har en nyckelroll i arbetet med att höja integritetsoch dataskyddet i personuppgiftsansvariga verksamheter. För att få en
bild av vilka förutsättningar dataskyddsombuden har i sitt uppdrag har
ett antal frågor i undersökningen inriktats mot omständigheter kopplade
till själva arbetet som dataskyddsombud.
På en övergripande nivå kan det sägas finnas två olika huvudtyper
av dataskyddsombud. Dels de som är anställda i verksamheten, dels
externa dataskyddsombud som ofta innehar rollen för flera verksamheter.
Ungefär fyra av tio dataskyddsombud uppger att de ansvarar för
endast en verksamhet. En lika stor andel att de ansvarar för fler än fem
verksamheter. Värt att notera är att tre procent av dataskyddsombuden
uppger att de ansvarar för 40 eller fler verksamheter. I Datainspektionens
register över anmälda dataskyddsombud finns vissa som ansvarar för
uppemot 80 verksamheter.
Utbildningsbakgrunden hos dataskyddsombuden varierar, men
omkring en tredjedel är jurister. Näst vanligast är utbildning inom it eller
ekonomi, vilket 12 procent vardera uppger att de har.

Nationell integritetsrapport 2019
Datainspektionens rapport 2019:2

61

Majoriteten rapporterar till högsta ledningen
Som beskrivits ovan är det förhållandevis ovanligt att dataskyddsombuden upplever bristande kunskap eller engagemang hos ledningen
som en utmaning. En bidragande förklaring kan vara att majoriteten,
ungefär sex av tio dataskyddsombud, rapporterar direkt till högsta
ledningen. Bland dessa är dataskyddsombud inom bank- och finanssektorn överrepresenterade.
Cirka en tredjedel rapporterar till närmaste chef, majoriteten av
dessa rapporterar dock till sin närmaste chef och till högsta ledningen,
styrelsen, nämnden eller annan. Endast en av tio har uppgett att
de endast rapporterar till närmaste chef. Dataskyddsombud inom
kommuner och landsting svarar i högre utsträckning att de rapporterar
till närmsta chef.

Bild 25. Fråga: Vilka rapporterar du till i frågor som rör dataskydd?

Majoriteten arbetar deltid som dataskyddsombud
Av de tillfrågade dataskyddsombuden svarar majoriteten, drygt sex av
tio, att de arbetar deltid med dataskyddsfrågor. Drygt en femtedel av
dataskyddsombuden i undersökningen arbetar heltid. I denna grupp är
dataskyddsombud som ansvarar för tre eller fler verksamheter överrepresenterade, medan ombud med ansvar för endast en verksamhet i större
utsträckning arbetar deltid.

62

Nationell integritetsrapport 2019
Datainspektionens rapport 2019:2

Bild 26. Fråga: Arbetar du som dataskyddsombud på heltid eller deltid?

Av de som arbetar deltid har knappt hälften ingen fastställd tid avsatt
för dataskyddsfrågorna; arbetstiden avsätts efter behov. En något mindre
andel, knappt fyra av tio, har en avsatt arbetstid för dataskyddsfrågor
motsvarande mindre än 40 procent av en heltidstjänst.

Bild 27. Fråga: Ungefär hur stor del av din totala tid är avsatt för att arbeta
med dataskyddsfrågor?

Nationell integritetsrapport 2019
Datainspektionens rapport 2019:2

63

Mer än hälften av dataskyddsombuden upplever att de inte har
tillräckligt med tid avsatt
Knappt hälften av dataskyddsombuden anser att de har tillräckligt med
tid avsatt. Övriga, det vill säga över hälften, upplever att de inte har
tillräckligt med tid avsatt, eller bara delvis har tid att på ett tillfredsställande sätt hinna med arbetet.
Dataskyddsombud i privat sektor upplever sig i större utsträckning
ha tillräckligt med tid. Bland de som upplever att de har tillräckligt med
tid utmärker sig bland annat dataskyddsombud inom bank- och finansbranschen och it- och telekombranschen.
Av de som svarar att de delvis eller inte har tillräckligt med tid, är
dataskyddsombud inom statliga myndigheter och kommuner överrepresenterade.

Bild 28. Fråga: Finns tillräckligt med tid avsatt för att du på ett tillfredsställande sätt ska hinna med att arbeta med dataskyddsfrågor?

Knappt hälften tycker att uppdraget som dataskyddsombud är tydligt
Rollen som dataskyddsombud är ny och infördes i de allra flesta
verksamheter i maj 2018. Mot den bakgrunden är det inte så förvånande
att en förhållandevis stor andel, nästan hälften av dataskyddsombuden,
upplever att uppdraget endast delvis är tydligt och att en av tio tycker att
uppdraget är otydligt. Mindre än hälften anser att uppdraget är tydligt.

64

Nationell integritetsrapport 2019
Datainspektionens rapport 2019:2

Det finns ett samband mellan hur tydligt uppdraget upplevs och
den tid dataskyddsombuden kan lägga på uppdraget. Heltidsarbetande
dataskyddsombud och de som upplever att de har tillräckligt med tid
avsatt för uppdraget svarar i högre utsträckning att uppdraget är tydligt.
Bland de dataskyddsombud som upplever uppdraget som tydligt är
bank- och finansbranschen och it- och telekombranschen överrepresenterade. Bland dem som inte upplever uppdraget som tydligt är kommuner
och landsting överrepresenterade.

Bild 29. Fråga: Upplever du att ditt uppdrag som dataskyddsombud är
tydligt när det gäller vad du ska åstadkomma och leverera?

Dataskyddsombuden blir oftast involverade i projekt som rör
dataskyddet, men inte alltid i rätt tid
En förutsättning för att kunna utföra uppdraget som dataskyddsombud
på ett bra sätt är att bli involverad i utvecklingsprojekt eller andra
aktiviteter som får konsekvenser för skyddet av personuppgifter. Det är
också centralt att dataskyddsombudet blir involverad tidigt i arbetet.
Knappt sex av tio dataskyddsombud uppger att de alltid eller oftast
blir involverade i projekt eller andra sammanhang där beslut fattas som
får följder för dataskyddet. Endast tre av tio uppger att de som regel blir
involverade i god tid.
Samtidigt är andelen som uppger att de bara blir involverade ibland,
sällan eller aldrig förhållandevis stor – här finns drygt fyra av tio
dataskyddsombud. För ett av sju dataskyddsombud har arbetet mest
karaktär av att ”släcka bränder”, när de blir involverade i olika projekt
eller aktiviteter upplever de inte att det är i rätt tid.
Dataskyddsombud som uppger att de ibland, sällan eller aldrig blir
involverade i projekt med följder för dataskyddet är kraftigt överrepresenterade bland kommuner och landsting.
Nationell integritetsrapport 2019
Datainspektionens rapport 2019:2

65

Bland de som uppger att de alltid blir involverade är bank- och finansbranschen, it- och telekombranschen samt övriga privata företag överrepresenterade. Även de verksamheter som inte är skyldiga att utse ett
dataskyddsombud utan gjort det på eget initiativ utmärker sig positivt –
där uppger dataskyddsombuden i större utsträckning än genomsnittet att
de alltid blir involverade.

Bild 30. Fråga: I vilken utsträckning blir du involverad i projekt eller andra
sammanhang där beslut fattas som får följder för dataskyddet?

Nedan redovisas andelen som blir involverade i projekten i tid.

66

Nationell integritetsrapport 2019
Datainspektionens rapport 2019:2

Bild 31. Fråga: När du deltar i projekt eller andra sammanhang som
handlar om dataskydd, blir du normalt sett involverad i god tid, eller
handlar ditt arbete mer om att ”släcka bränder”?

Drygt hälften av dataskyddsombuden anser att de får den utbildning
och kompetensutveckling som krävs
Drygt hälften av dataskyddsombuden i undersökningen anser att de
får den utbildning och kompetensutveckling som krävs för att kunna
arbeta med dataskyddsfrågor. Bland dessa finns en överrepresentation
inom bank- och finansbranschen, it- och telekombranschen samt privata
företag i övrigt. Även i de verksamheter som inte är skyldiga att utse ett
dataskyddsombud, utan gjort det på eget initiativ, är det vanligare att
dataskyddsombuden tycker sig få tillräcklig kompetensutveckling.

Nationell integritetsrapport 2019
Datainspektionens rapport 2019:2

67

Bild 32. Fråga: Anser du att du får den utbildning och kompetensutveckling som krävs för att kunna arbeta med dataskyddsfrågor i organisationen?

Flertalet kan få stöd och hjälp av andra anställda eller
dataskyddsombud
Dataskydd är ett komplext arbetsfält som spänner genom såväl juridik
som teknik. Ofta krävs avvägningar och bedömningar av risker och
konsekvenser både ur verksamhetens perspektiv och för den enskilde
vars personuppgifter som finns registrerade. Dessutom är regelverket
nytt och det saknas i stora delar praxis att luta sig mot. Att dataskyddsombuden inte arbetar isolerat, utan har möjlighet att få stöd av såväl
andra medarbetare i organisationen som andra dataskyddsombud kan
därför underlätta arbetet väsentligt.
Av samtliga dataskyddsombud uppger tre av fyra att de vid behov
kan få stöd och hjälp. Vanligast är att dataskyddsombuden uppger att de
kan få stöd och hjälp av andra anställda. Ungefär en av sju uppger att de
arbetar i en fast grupp med flera medarbetare.
Samtidigt uppger knappt fyra av tio dataskyddsombud att de i
huvudsak arbetar ensamma.

68

Nationell integritetsrapport 2019
Datainspektionens rapport 2019:2

Bild 33. Fråga: Arbetar du i huvudsak ensam eller kan du få stöd och hjälp
av andra anställda eller andra dataskyddsombud med dataskyddsfrågor?

Nationell integritetsrapport 2019
Datainspektionens rapport 2019:2

69

Företag som inte anmält ett dataskyddsombud
 Drygt fyra av fem företag uppger att de känner till
dataskyddsförordningen bra och att arbetet med dataskydd
och integritet är prioriterat. Tre av fyra har också utsett en
ansvarig för arbetet med integritet och dataskydd.
 Ungefär sju av tio uppger att de har riktlinjer för hur
personuppgifter ska hanteras, har en förteckning över vilka
personuppgiftsbehandlingar som finns i verksamheten och har
rutiner för att lagra och gallra personuppgifter.
 Sex av tio företag uppger att de i hög utsträckning arbetar
kontinuerligt och systematiskt med frågor som rör
integritet och dataskydd. Drygt hälften, sex av tio, har även
rutiner för att hantera personuppgifter i e-post och lämna ut
registerutdrag, något färre har rutiner för att rapportera personuppgiftsincidenter till Datainspektionen.
 Olika branscher har kommit olika långt. Företag inom vård,
omsorg och utbildning uppger i högre grad att de har ett kontinuerligt och systematiskt arbete med dataskydd, medan företag
inom hotell- och restaurangbranschen och transport är överrepresenterade bland de som i låg utsträckning arbetar kontinuerligt och systematiskt med integritet och dataskydd.
 Småbolag efterlever i mindre omfattning dataskyddsförordningen. Bolag med 1–9 anställda utmärker sig genom att de
generellt svarar att de mindre omfattning arbetar med frågorna.
 Företagens medarbetare anses i stor utsträckning ha fått
information om förordningen, och anses även efterleva
regelverket.
 De största utmaningarna i dataskyddsarbetet handlar om att
få till fungerande rutiner och processer, att tolka regelverket och
att arbetet innebär ökad administration.

För att få en bild av hur långt arbetet med integritet och dataskydd
kommit i företag som inte utsett ett dataskyddsombud har Datainspektionen genomfört en undersökning även mot denna grupp. Eftersom det

70

Nationell integritetsrapport 2019
Datainspektionens rapport 2019:2

här inte funnits tillgängliga kontaktuppgifter som underlättat utskick av
webbintervjuer, har istället totalt 800 telefonintervjuer genomförts.13
Företagen i undersökningen finns inom branscherna drift (el, vatten
och avlopp), handel, transport, hotell och restaurang, tjänsteföretag,
utbildning samt vård och omsorg. 90 procent av företagen har ett
kundregister, varav hälften har både privat- och företagskunder. Ungefär
en tredjedel av företagen är små bolag med färre än tio anställda. Dock
ingår inga enmansföretag i undersökningen.
Ungefär hälften av dem som svarat i undersökningen har varit VD
inom företaget. De flesta övriga har haft en annan typ av ledningsposition som till exempel ägare, ekonomichef, it-chef eller personalchef.

En stor majoritet av företagen känner till
dataskyddsförordningen
Att dataskyddsförordningen är välkänd framgår av att en stor majoritet
av företagen uppger att de känner till regelverket bra och vad den innebär
för verksamheten. Endast omkring ett av sju företag uppger att de bara
känner till regelverket lite, eller har hört talas om det men knappt känner
till något om vad det innebär för företaget.
Kännedomen om dataskyddsförordningen och vad den innebär för
företaget är högre i större företag. Av de som känner till förordningen bra
är företag med fler än 50 anställda överrepresenterade, medan det finns
en överrepresentation av företag med en till nio anställda bland de som i
mindre omfattning känner till förordningen eller har bara hört talas om
den.
Det går också att se vissa skillnader i kännedom mellan olika
branscher. Företag inom utbildningsbranschen svarar i större
utsträckning att de känner till dataskyddsförordningen bra, medan
transportbranschen samt hotell och restaurang är överrepresenterade
bland de som endast lite känner till förordningen eller har bara hört talas
om den.

13 Undersökningen genomfördes av undersökningsföretaget Novus på uppdrag av Datainspektionen.
Intervjuerna har genomförts via telefon under perioden 19 februari till 19 mars 2019. Svarsfrekvensen i
undersökningen uppgår till 42 procent. Urvalet har levererats av Statistiska centralbyrå, SCB. Metoden i
undersökningen beskrivs mer utförligt i en bilaga till denna rapport. Undersökningen i sin helhet finns på
www.datainspektionen.se.

72

Nationell integritetsrapport 2019
Datainspektionens rapport 2019:2

Bild 34. Fråga: I vilken utsträckning arbetar er organisation kontinuerligt
och systematiskt med integritetsfrågor och dataskydd avseende personuppgiftshantering?

Fyra av fem uppger att arbetet med integritet och dataskydd
är prioriterat
Fyra av fem intervjupersoner uppgav att arbetet med integritet och
dataskydd är mycket eller ganska högt prioriterat inom företaget. Bland
företag inom utbildning samt vård och omsorg svarade nästan samtliga
att arbetet är prioriterat. Av de som uppgav att det är mindre prioriterat
var verksamheter inom hotell och restaurang överrepresenterade.

Nationell integritetsrapport 2019
Datainspektionens rapport 2019:2

73

Bild 35. Fråga: Hur prioriterat skulle du säga att ert arbete med integritetsfrågor och dataskydd är avseende personuppgiftshantering?

En majoritet av företagen har en utpekad ansvarig för
integritets- och dataskyddsfrågor
Ett led i att ge arbetet med integritet och dataskydd prioritet kan vara att
utse en särskild person med ansvar för frågorna. Andelen företag som
uppger att de har en utpekad ansvarig överensstämmer också i hög grad
med andelen som uppger att arbetet är prioriterat. Tre av fyra företag
uppger att de utsett en ansvarig person för integritets- och dataskyddsfrågor, som dock inte är dataskyddsombud.
Drygt ett av tio företag uppger att de utsett ett dataskyddsombud som
dock inte anmälts till Datainspektionen. Skäl till att dataskyddsombudet
inte registrerats hos Datainspektionen är till exempel att företaget inte
är skyldiga att göra det, inte sett något behov eller inte kände till att
möjligheten fanns.

74

Nationell integritetsrapport 2019
Datainspektionens rapport 2019:2

Bild 36. Fråga: Har er verksamhet utsett en person som ansvarar för
integritets- och dataskyddsfrågor?

Drygt sju av tio har tagit fram riktlinjer för hur företaget ska
hantera personuppgifter
Som en följd av dataskyddsförordningen har flertalet, drygt sju av tio
företag, tagit fram riktlinjer och rutiner för hur verksamheten ska
hantera och använda personuppgifter. En mindre andel, 17 procent har
delvis tagit fram riktlinjer, och sju procent har inte tagit fram riktlinjer
och rutiner för hantering av personuppgifter.
Även här finns ett samband mellan storlek på företaget och
mognadsgrad i dataskyddsarbetet. Företag med fler än 50 anställda har i
högre grad tagit fram rutiner och riktlinjer för personuppgiftshantering,
medan företag med mellan en och nio anställda oftare uppger att de inte
eller bara delvis tagit fram riktlinjer och rutiner.
Vissa skillnader finns också mellan olika branscher. Bland företag
inom vård och omsorg uppger en majoritet att de tagit fram riktlinjer och
rutiner, medan det är betydligt ovanligare inom transportbranschen.

Nationell integritetsrapport 2019
Datainspektionens rapport 2019:2

75

Bild 37. Fråga: Har ni som en följd av GDPR tagit fram riktlinjer och rutiner
för hur er verksamhet ska hantera och använda personuppgifter?

Knappt sju av tio har tagit fram en förteckning över
personuppgiftshantering
Företagen har i undersökningen också fått svara på om de vidtagit ett
antal mer konkreta åtgärder i sitt dataskyddsarbete. Personuppgiftsansvariga och personuppgiftsbiträden är enligt dataskyddsförordningen
skyldiga att föra en förteckning över behandlingar av personuppgifter,
vilket knappt sju av tio företag uppger att de har. I detta sammanhang är
det värt att påtala att den absoluta merparten av företagen som ingått i
undersökningen har färre än 250 anställda, och därmed i vissa fall kan
vara undantagna från skyldigheten att föra en förteckning.
Utbildningsbranschen är överrepresenterade bland de som tagit fram
förteckningar. Småföretag med en till nio anställda samt transportbranschen har i högre grad delvis eller inte alls tagit fram förteckningar.

76

Nationell integritetsrapport 2019
Datainspektionens rapport 2019:2

Bild 38. Har ni som en följd av GDPR tagit fram en förteckning över vilka
personuppgifter ni använder i olika syften och sammanhang?

Många företag har rutiner för rensning av personuppgifter,
men färre för rapportering av incidenter
Företagen har i undersökningen också fått svara på om de har fyra mer
konkreta rutiner på plats; rutiner för att anmäla personuppgiftsincidenter
till Datainspektionen, att lämna ut registerutdrag, att lagra och rensa
personuppgifter samt att hantera personuppgifter i e-post.
Här kan noteras en viss skillnad i svaren gentemot undersökningen
riktad mot dataskyddsombud. Bland dataskyddsombuden uppger flest
att de har rutiner för att anmäla personuppgiftsincidenter till Datainspektionen och att lämna ut registerutdrag. Bland företagarna är det
vanligaste svaret istället att de har rutiner för att lagra och rensa personuppgifter. Ungefär tre av fyra företag uppger att sådana rutiner finns.
Ungefär sex av tio företag i undersökningen har också tagit fram
rutiner för att lämna ut registerutdrag samt hantering av personuppgifter i e-post. Endast fyra av tio företag uppger att de har rutiner för att
rapportera personuppgifter till Datainspektionen.
Företag med fler än 50 anställda instämmer i högre grad i samtliga
påståenden, medan små bolag med en till nio anställda är överrepresenterade bland dem som i högre omfattning inte instämmer i samtliga
påståenden. Småbolagen är dessutom kraftigt överrepresenterade bland
företag som saknar rutiner för att rapportera personuppgiftsincidenter.

Nationell integritetsrapport 2019
Datainspektionens rapport 2019:2

77

Bild 39. Fråga: Har ni rutiner för… ?

Drygt hälften av företagen arbetar i hög utsträckning
kontinuerligt och systematiskt med integritets- och
dataskyddsfrågor
Nästan sex av tio företag uppger att de i hög eller mycket hög
utsträckning arbetar kontinuerligt och systematiskt med integritetsfrågor och dataskydd. Bland dessa är företag inom vård och omsorg samt
utbildning överrepresenterade. Det finns också en överrepresentation av
företag med fler än 50 anställda.
Omvänt är mindre företag, med mellan en och nio anställda, överrepresenterade bland dem som inte arbetar kontinuerligt och systematiskt
med dataskydd. Totalt uppgav omkring ett av sju företag att de arbetar i
mindre utsträckning eller inte alls har ett kontinuerligt och systematiskt
arbete. I denna grupp finns en överrepresentation inom branscherna
transport samt hotell och restaurang.

78

Nationell integritetsrapport 2019
Datainspektionens rapport 2019:2

Bild 40. Fråga: I vilken utsträckning arbetar er organisation kontinuerligt
och systematiskt med integritetsfrågor och dataskydd avseende personuppgiftshantering?

Medarbetarna anses i stor utsträckning ha fått information om
dataskyddsförordningen och även efterleva det
Intervjupersonerna har tagit ställning till ett antal påståenden som bland
annat rör medarbetarnas kunskap och inställning till dataskyddsförordningen. Tre av fyra företag i undersökningen anser att medarbetarna har
fått information om hur personuppgifter ska hanteras enligt dataskyddsförordningen och att de också efterlever förordningen.
Två tredjedelar av företagen anser också att medarbetarna har
förståelse för varför dataskyddsförordningen införts. Omkring hälften
uppger att medarbetarna har kunskap om regelverket och tycker att det
är viktigt.
Utbildningsföretag är överrepresenterade bland de som i högre
grad instämmer i samtliga påståenden, medan företag inom transportbranschen är överrepresenterad bland de som i lägre grad instämmer i
påståendena.
Här kan noteras en viss skillnad gentemot resultatet i undersökningen
riktad mot dataskyddsombud. Bland dataskyddsombuden är det till
exempel bara drygt hälften som anser att medarbetarna i organisationen
efterlever dataskyddsförordningen. En del av skillnaden kan sannolikt
förklaras med storlek på organisation. Majoriteten av dataskyddsomNationell integritetsrapport 2019
Datainspektionens rapport 2019:2

79

budens svar rör organisationer som är betydligt större än företagen i
denna undersökning, vilket ökar komplexiteten i arbetet med att anpassa
organisationen till nya regelverk. Det är också tänkbart att dataskyddsombuden i större utsträckning inser hur mycket som krävs för att fullt
ut efterleva dataskyddsförordningen, och därför skattar medarbetarnas
regelefterlevnad lägre.

Bild 41. Fråga: I vilken utsträckning instämmer du i följande påståenden?

Största utmaningarna – tolkning av regelverket, att få till
rutiner och processer samt ökad administration
De största utmaningarna som företagen upplever i dataskyddsarbetet
handlar om att det är oklart hur regelverket ska tolkas och att få till
fungerande rutiner och processer. Dessa är också de utmaningar som
dataskyddsombuden upplever som svårast. För företagen tillkommer
även utmaningen att dataskyddsförordningen upplevs som tidskrävande
och innebär ökad administration. En något mindre andel uppger att det
är svårt med alla regler, och att få alla medarbetarna att arbeta efter
dataskyddsförordningen.
Bolag med fler än 50 anställda är överrepresenterade bland de som
anser att största utmaningen är att få medarbetarna att arbeta efter
dataskyddsförordningen.

80

Nationell integritetsrapport 2019
Datainspektionens rapport 2019:2

Bild 42. Fråga: Vad upplever du som den största utmaningen när det
gäller att anpassa hanteringen av personuppgifter enligt GDPR?

Vilka frågor ställer företag, myndigheter och andra
organisationer till Datainspektionen?
 Avvägningar kring rättsliga grunder är den vanligaste
frågan. Omkring en tredjedel av de frågor som företag,
myndigheter och andra organisationer ställer till Datainspektionen handlar om att verksamheten behöver stöd i avvägningar
kring rättsliga grunder för personuppgiftsbehandling. Särskilt
vanligt är frågor om samtycke och intresseavvägning.
 Vad som är lämpliga säkerhetsåtgärder och vilka regler som
gäller för kamerabevakning står för ungefär en tiondel vardera
av frågorna från verksamheter.
 Gränsdragningar mellan olika personuppgiftsansvariga och
personuppgiftsbiträden står också för ungefär en tiondel av
frågorna.

I båda undersökningarna framkommer att en av de största utmaningarna
med dataskyddsförordningen är att tolka regelverket. Att många organisationer behöver stöd och vägledning i sitt dataskyddsarbete är också

Nationell integritetsrapport 2019
Datainspektionens rapport 2019:2

81

påtagligt i inflödet av frågor till Datainspektionen. Myndigheten svarar
varje dag på ett stort antal frågor via e-post och i telefonsamtal. En analys
av de skriftliga frågor som företag, myndigheter och andra organisationer
vänder sig med till Datainspektionen bidrar till att fördjupa bilden av
vilka utmaningar verksamheterna har i arbetet med integritet och
dataskydd.14
Under perioden 25 maj 2018 till 23 april 2018 kom det in cirka 8 200
skriftliga frågor Datainspektionen, varav ungefär hälften kom från
företag, myndigheter och andra organisationer. Den andra hälften av
frågorna kom från medborgare som till exempel vill ha stöd i att utöva
sina rättigheter.
Privata företag är överrepresenterade bland de verksamheter som
ställer frågor till Datainspektionen, ungefär sex av tio frågor kommer
från den privata sektorn medan en av tio frågor kommer från kommuner.
Bara några få procent av det totala antalet frågor till Datainspektionen
kommer från statliga myndigheter. Ser man enbart till mer komplexa
förfrågningar, som ofta kräver en rättslig utredning från Datainspektionen, ökar andelen frågor från statliga myndigheter, kommuner och
aktörer inom hälso- och sjukvård.
Även hos ideella organisationer och ekonomiska föreningar finns ett
stort behov av vägledning, de står för ungefär en femtedel av alla frågor
som ställs till Datainspektionen. Ofta rör det sig om mindre organisationer som bostads- och hyresrättsföreningar eller idrottsföreningar som
av förklarliga skäl ofta har mindre kunskap och resurser om dataskydd än
större verksamheter.

14 Sammanställningen bygger på ett slumpmässigt urval av 200 frågor från verksamheter under perioden
25 maj 2018-10 april 2019. 100 av frågorna har besvarats i upplysningstjänsten och 100 av frågorna har
rört mer komplicerade frågor som besvarats av Datainspektionens sakenheter. De vanligaste frågorna har
kategoriserats och resultatet har därefter kvalitetssäkrats i intervjuer och workshops med medarbetare
med stor erfarenhet av att besvara frågor från verksamheter.

82

Nationell integritetsrapport 2019
Datainspektionens rapport 2019:2

Bild 43. Branscher som ställer frågor till Datainspektionen.

Drygt en tredjedel av verksamheternas frågor till
Datainspektionen handlar om stöd i avvägningar om den
rättsliga grunden
För att en personuppgiftsbehandling ska vara laglig måste den stödja sig
på någon av de sex olika rättsliga grunder som anges i dataskyddsförordningen. Avvägningar kring rättslig grund för att hantera personuppgifter
är det område som genererar flest frågor till Datainspektionen. Ungefär
en tredjedel av de frågor som verksamheter ställer till Datainspektionen
rör ärenden där verksamheter på olika sätt behöver stöd kring de rättsliga
grunderna.
Ofta efterfrågas vägledning kring giltigt samtycke och den intresseavvägning som behöver ske mellan verksamhetens behov av personuppgifter, och den enskildes rätt till skydd av uppgifterna.
Kombinationen av olika regelverk är också en utmaning för många
som vänder sig till Datainspektionen. Vanliga frågor handlar till exempel
om vad som gäller när en privatkund vill att bolaget raderar dennes
personuppgifter, men bokföringslagen anger att samma personuppgifter
ska sparas i sju år.

Nationell integritetsrapport 2019
Datainspektionens rapport 2019:2

83

En av tio frågor handlar om gränsdragningar kopplat till
personuppgiftsansvaret
Många verksamheter undrar vilket ansvar en personuppgiftsansvarig
respektive ett personuppgiftsbiträde har. I vissa situationer kan två
verksamheter vara separat eller gemensamt personuppgiftsansvariga, till
exempel om de behandlar samma personuppgifter, vilket ytterligare kan
komplicera gränsdragningen.

En av tio frågor rör säkerhetsåtgärder
I dataskyddsförordningen anges att verksamheter som hanterar personuppgifter måste vidta lämpliga tekniska och organisatoriska åtgärder
för att säkerställa en lämplig säkerhetsnivå. Många verksamheter ställer
frågor till Datainspektionen om säkerhetsåtgärder. En vanlig fråga är till
exempel vilka tekniska säkerhetsåtgärder som är lämpliga för att skydda
uppgifter i e-post. Vidare kan frågorna gälla organisatoriska åtgärder som
till exempel behörighetsstyrning, det vill säga strukturen som styr vilka
personer inom en organisation som får ta del av personuppgifter i olika
system och register.

En av tio frågor rör kamerabevakning
Kamerabevakning utgör också ett vanligt frågeområde bland verksamheterna, omkring en tiondel av alla frågor rör kamerabevakning. Kamerafrågorna är överrepresenterade bland de mer komplexa förfrågningar som
ofta kräver en rättslig utredning från Datainspektionen.
Den vanligaste frågan om kamerabevakning är om tillstånd behövs.
Verksamheterna efterfrågar även vägledning kring vilka utrymmen och
områden, både inom- och utomhus, som är lagliga att bevaka.
Återkommande frågor är även om det är tillåtet att bevaka avgränsade
områden i anslutning till arbetsplatsen, till exempel en parkering, om
arbetsgivare kan kamerabevaka butikspersonalen under arbetstid eller
om skolor har rätt att bevaka eleverna under skoltid för att skapa lugn.

Stor variation i frågorna
Cirka en tredjedel av frågorna rör inte något av områdena ovan utan
handlar om andra delar i dataskyddsarbetet. Det är en stor spridning på
innehållet, men frågor som förekommer frekvent handlar till exempel om
 personuppgiftsbiträdesavtal
 dataskyddsombudens roll
 vad som ska redovisas i en personuppgiftspolicy
 vilka skyldigheter verksamheterna har när det gäller att lämna ut
registerutdrag

84

Nationell integritetsrapport 2019
Datainspektionens rapport 2019:2

 vad som är tillåtet när det gäller att behandla anställdas personuppgifter
 direktmarknadsföring
 under vilka omständigheter en personuppgiftsincident ska anmälas
till Datainspektionen
 molntjänster och
 tredjelandsöverföring.

Bild 44. Frågeområden – verksamheter.

Nationell integritetsrapport 2019
Datainspektionens rapport 2019:2

85

Vilken typ av personuppgiftsincidenter anmäls till
Datainspektionen?
 Bank- och finansbranschen är den bransch som anmäler
flest personuppgiftsincidenter, de står för en femtedel av
samtliga anmälda incidenter. Majoriteten av de anmälda
incidenterna från bank- och finansbranschen utgörs av mindre
allvarliga incidenter, vilket förstärker intrycket från undersökningarna att bank- och finansbranschen har kommit långt när det
gäller rutiner för arbetet med integritet och dataskydd.
 Knappt hälften av de anmälda personuppgiftsincidenterna
handlar om obehörigt röjande och obehörig åtkomst. De
anmälda incidenterna bekräftar resultatet från undersökningarna
att det är en utmaning att få till fungerande rutiner och processer
i arbetet med integritet och dataskydd.
 Den mänskliga faktorn är den i särklass vanligaste
anledningen till att incidenter inträffar. Totalt förklaras sex
av tio incidenter med den mänskliga faktorn, viket ger skäl att
understryka vikten av att verksamheter som hanterar personuppgifter fortsätter att utbilda medarbetare och kontinuerligt följa
upp riktlinjer och rutiner.

Genom dataskyddsförordningen infördes en skyldighet för alla
verksamheter som behandlar personuppgifter att anmäla personuppgiftsincidenter till Datainspektionen. Ytterst syftar skyldigheten att anmäla
personuppgiftsincidenter till att stärka integritetsskyddet. Genom
anmälningsskyldigheten har kraven höjts på alla verksamheter som
hanterar personuppgifter att ha rutiner på plats för att kunna upptäcka,
rapportera och utreda incidenter.
Under perioden 25 maj 2018–1 maj 2019 fick Datainspektionen in drygt
3 500 anmälningar om personuppgiftsincidenter. I detta avsnitt sammanfattas några iakttagelser från inflödet av incidentanmälningar. 15 Några
reflektioner kring inflödet av anmälda personuppgiftsincidenter görs
också kopplat till resultatet från undersökningarna om hur långt företag,

15 Siffrorna i sammanställningen bygger på uppgifter från samtliga personuppgiftsincidentsanmälningar
som anmälts under perioden 25 maj – 31 mars 2019. Datainspektionen har tidigare publicerat rapporten
Anmälda personuppgiftsincidenter 2018 (2019:1). I rapporten finns en mer utförligt beskrivning av de
personuppgiftsincidenter som anmäldes under de första sju månaderna med GDPR. Fördelningen mellan
branscher, typer av incident och vad incidenterna beror på är i princip oförändrade när ytterligare tre
månader gått.

86

Nationell integritetsrapport 2019
Datainspektionens rapport 2019:2

myndigheter och andra organisationer kommit i sitt arbete med integritet
och dataskydd.

Flest personuppgiftsincidenter rapporteras från bank- och
finansbranschen
Bank- och finansbranschen är den enskilda bransch som anmäler flest
personuppgiftsincidenter. I undersökningen till verksamheter med
dataskyddsombud är bank- och finansbranschen också överrepresenterade bland de som svarar att de har rutiner för att anmäla personuppgiftsincidenter.
Att en organisation eller bransch anmäler många personuppgiftsincidenter behöver inte vara en indikation på bristande säkerhet. I vissa
fall kan det tvärtom tyda på att verksamheten har strukturer och rutiner
som ger en god förmåga att upptäcka och rapportera personuppgiftsincidenter. Denna bild förstärks av resultatet i undersökningen riktad mot
dataskyddsombud, där svaren från bank/finans genomgående indikerar
att de kommit längre i arbetet med integritet och dataskydd än andra
branscher.
Över 70 procent av anmälningarna från bank- och finansbranschen
beror på felaktiga brevutskick, det vill säga att brev eller e-post som
innehåller personuppgifter oavsiktligt hamnat hos fel mottagare. Att
banker och övriga aktörer inom finansbranschen typiskt sett anmäler
även mindre allvarliga incidenter tyder på stabila rutiner för att upptäcka
och anmäla incidenter.

Bild 45: Andel personuppgiftsincidenter per verksamhetsområde.

Nationell integritetsrapport 2019
Datainspektionens rapport 2019:2

87

Mänskliga faktorn vanligaste orsaken till
personuppgiftsincidenter
Den mänskliga faktorn uppges vara den vanligaste orsaken till de
anmälda personuppgiftsincidenterna. Nästan sex av tio incidenter
berodde på den mänskliga faktorn. Typiskt sett handlar det om att
individer begått ett misstag vid hantering av personuppgifter i sina
verksamheter. Majoriteten av de personuppgiftsincidenter som beror på
den mänskliga faktorn handlar om felskickade brev och e-postmeddelanden, men där finns också en rad andra typer av incidenter.
Att en så stor andel av incidenterna uppges bero på den mänskliga
faktorn ger skäl att understryka vikten av att verksamheter som hanterar
personuppgifter fortsätter att utbilda medarbetare och kontinuerligt följa upp riktlinjer och rutiner. Som undersökningen riktad till
dataskyddsombud visar är det bara omkring en tredjedel av verksamheterna som svarar på ja på frågan om medarbetarna löpande får
utbildning i frågor som rör integritet och dataskydd. Knappt hälften av
dataskyddsombuden uppger att dataskydd och informationssäkerhet
ingår i introduktionsutbildningen för nya medarbetare.
Antagonistiska angrepp är den näst vanligaste förklaringen till
personuppgiftsincidenter. De utgör 15 procent av samtliga anmälningar.
Totalt rör det sig om ungefär 500 incidenter, där stöld, förlust och olika
former av it-angrepp är vanligast. De anmälda incidenterna kan handla
till exempel om att tjänstedatorer glömts i kollektivtrafiken, att organisationen haft inbrott eller varit utsatta för ett it-angrepp genom till
exempel phishing, malware eller hacking. Även om dessa incidenter är
förhållandevis få till antalet är det typiskt sett större grupper av registrerade som berörs.
Värt att notera är att kategorin ”näringslivet i övrigt”, som totalt står
för en femtedel av samtliga incidentanmälningar, anmäler betydligt
fler antagonistiska angrepp än övriga sektorer. Det är den enda sektor
där mänsklig faktor inte är den vanligaste orsaken till varför incidenter
inträffar. Den vanligaste orsaken till varför incidenter inträffar är istället
antagonistiska angrepp. Totalt har ”näringslivet i övrigt” anmält över 300
incidenter som uppges bero på antagonistiska angrepp.

88

Nationell integritetsrapport 2019
Datainspektionens rapport 2019:2

Bild 46. Orsaker till incidenterna.

Stort antal incidenter handlar om obehörigt röjande och
obehörig åtkomst
Som beskrivits ovan är felskickade brev den vanligaste typen av incident.
Näst vanligast är obehörig åtkomst och obehörigt röjande.
Obehörig åtkomst står för en fjärdedel av alla anmälda personuppgiftsincidenter. Denna kategori handlar om att någon olovligen berett
sig tillgång till personuppgifter, till exempel genom att behörigheter
till ett it-system har tilldelats felaktigt eller för generellt. Ett annat
återkommande exempel är att det upptäcks att personuppgifter har
funnits tillgängliga på en gemensam lagringsyta utan behörighetsstyrning.
Obehörigt röjande innebär att den personuppgiftsansvarige eller
någon under den personuppgiftsansvariges ledning hanterat personuppgifter på ett sätt så att de kommit till obehörigas kännedom. Det kan
handla till exempel om att en stor mängd mottagare av ett e-postmeddelande med känslig information kunnat se vilka andra som fått samma
e-postmeddelande.
Att få till fungerande rutiner och processer beskrivs som den främsta
utmaningen med dataskyddsförordningen i såväl undersökningen till
dataskyddsombud som undersökningen till företag som inte anmält
ett dataskyddsombud. Inflödet av personuppgiftsincidenter till Datainspektionen bekräftar bilden. Svårigheten att få till fungerande rutiner
och processer är sannolikt också en bidragande förklaring till att så
många incidenter orsakas av den mänskliga faktorn. Som framgår av
diagrammet ovan uppges också att nästan en av tio incidentanmälningar
direkt ha orsakats av brister i organisatoriska rutiner och processer.

Nationell integritetsrapport 2019
Datainspektionens rapport 2019:2

89

Bild 47: Typ av inrapporterade personuppgiftsincidenter.

90

Nationell integritetsrapport 2019
Datainspektionens rapport 2019:2

Bilaga: Metodbeskrivning
Undersökningarna har genomförts av undersökningsföretaget Novus på
uppdrag av Datainspektionen.

Undersökning: Integritet och dataskydd ur
medborgarnas perspektiv
Syfte
Undersökningens syfte är att ge en bild av allmänhetens inställning,
attityder och beteende avseende insamling och användning av personuppgifter i främst digitala kanaler.

Metod
Målgrupp: Svenska allmänheten i åldrarna 18-79 år
Antal intervjuer: 1 003
Fältperiod: 21–27 februari 2019
Deltagarfrekvens: 53%
Urval: Undersökningen är genomförd via webbintervjuer i Novus
slumpmässigt rekryterade och representativa Sverigepanel.
Det finns inget som tyder på att bortfallet skulle snedvrida resultatet,
utan undersökningen är åsiktsmässigt representativ för den grupp som
skulle undersökas, och de slutsatser som presenteras i undersökningen
gäller hela populationen.

Redovisning av resultat
Resultaten för allmänheten levereras i en diagramrapport. Markerade
signifikanta skillnader i rapporten är jämfört mot totalen (kön, ålder,
utbildning och region). Resultatet har viktats mot verklig profil.

Felmarginal
Vid 1 000 intervjuer:
Vid utfall 20/80: +/- 2,5%
Vid utfall 50/50: +/- 3,2%
Nationell integritetsrapport 2019
Datainspektionens rapport 2019:2

91

Undersökning: Integritet och dataskydd i
verksamheter som utsett ett dataskyddsombud
Syfte
Undersökningens syfte är att öka förståelsen för dataskyddsombudens
förutsättningar att arbeta med dataskyddsfrågor. Undersökningen ska
även ge ökad kunskap om verksamheternas mognad avseende integritetsoch dataskyddsfrågor, samt ge Datainspektionen bättre underlag för att
stötta och vägleda dataskyddsombuden i deras arbete.

Metod
Målgrupp: Registrerade dataskyddsombud hos Datainspektionen
Antal intervjuer: 1 687
Fältperiod: 19 februari – 18 mars 2019
Deltagarfrekvens: 44%
Urvalsgrupper och antal svar:
DSO med 1 verksamhet – utskick till 2392 varav 1039 svar
DSO med 2 verksamheter – utskick till 556 varav 210 svar
DSO med 3 eller fler verksamheter – utskick till 908 varav 440 svar
Undersökningen är genomförd via webbintervjuer med urval från Datainspektionen.

Val av intervjuperson
I urvalet har senast registrerade dataskyddsombud valts som kontaktperson. Dataskyddsombud som ansvarar för fler än två verksamheter
har fått en enkät för respektive verksamhet, dvs två enkäter totalt.
Dataskyddsombud som ansvarar för fler än två verksamheter har
också fått två enkäter, där de två verksamheterna valts slumpmässigt.
Anledningen till att dataskyddsombud med fler än två verksamheter
endast besvarat enkäter för två av verksamheterna är att vi bedömt det
som alltför belastande att besvara fler enkäter. Tillvägagångssättet ökar
antalet verksamheter i undersökningen, vilket också ökar möjligheten
att dra relevanta slutsatser av undersökningsresultaten. I resultaten
redovisas ett dataskyddsombud per verksamhet, oavsett om ombudet har
svarat för en eller två verksamheter.

92

Nationell integritetsrapport 2019
Datainspektionens rapport 2019:2

Redovisning av resultat
Resultaten för undersökningen levereras i en diagramrapport.
Diagrammen redovisar procentandelar. I de diagram där totala procentsatsen överstiger 100 procent har flera svarsalternativ varit möjliga.
Signifikanta skillnader mot totalen redovisas för olika undergrupper.

Felmarginal
Vid 1 000 intervjuer:
Vid utfall 20/80: +/- 2,5%
Vid utfall 50/50: +/- 3,2%
Vid 1600 intervjuer:
Vid utfall 20/80: +/- 2,0%
Vid utfall 50/50: +/- 2,5%

Undersökning: Integritet och dataskydd hos företag
som inte anmält ett dataskyddsombud
Syfte
Undersökningen avser att öka kunskap och förståelse för företagens
förutsättningar att arbeta med dataskyddsfrågor. Undersökningen ska
även öka kunskapen om verksamheternas mognad avseende integritetsoch dataskyddsfrågor.

Metod
Målgrupp: verksamheter som hanterar personuppgifter i form av kund-,
leverantörsregister eller medlemsregister samt de verksamheter som har
ett dataskyddsombud som inte är registrerat hos Datainspektionen.
Antal intervjuer: 800 efter screening (1 173 före screening)
Fältperiod: 19 februari – 19 mars 2019
Urval, deltagarfrekvens, total penetration och bortfallsredovisning :
Urvalet har levererats av SCB baserat på utvalda branscher. Branscherna
är valda för att omfatta större mängder privatkunder samt även
företagskunder. För att få en spridning över branscher och storleksklasser
sattes följande kvoter:

Nationell integritetsrapport 2019
Datainspektionens rapport 2019:2

93

1–9 anst

10–49 anst

50+ anst

Total

Drift (el, vatten, avlopp)

30

30

30

90

Handel

50

50

50

150

Transport

30

30

30

90

Hotell/restaurang

30

30

30

90

Tjänsteföretag

70

70

60

200

Utbildning

30

30

30

90

Vård/omsorg

30

30

30

90

270

270

260

800

Total

Totalresultaten har sedan viktats mot verklig profil.
Nettourvalet omfattade 2 809 företag, varav 1 637 utgör bortfall:
yy Ej anträffbara/telefonsvarare/bortresta/sjuka: 1 235 företag
yy Vägrare: 402 företag
Av de som nåtts svarade 74% på undersökningen
Totalt genomfördes 1 173 bruttointervjuer (exkl screening), vilket
betyder att den totala deltagarfrekvensen uppgick till 42%.
Totalt screenades 372 personer bort, kvar återstår 800 intervjuer
yy Total penetration 68% (800 av 1173), d v s 32% har screenats bort
enligt följande:
yy 19% har inga register
yy 13% har redan ett dataskyddsombud, som dock inte anmälts till
Datainspektionen

Val av intervjuperson:
De tillfrågade att medverka i undersökningen är i första hand VD.
Om inte VD varit tillgänglig eller nåbar har sökningen skett i följande
ordning: ägare, ekonomichef, it-chef, annan person i verksamhetens
ledning, eller annan person i verksamheten som bedömts bäst lämpad att
svara på frågor som rör dataskydd.

Redovisning av resultat
Resultaten för undersökningen levereras i en diagramrapport.
Diagrammen redovisar procentandelar. I de diagram där totala procentsatsen överstiger 100 procent har flera svarsalternativ varit möjliga.
Signifikanta skillnader mot totalen redovisas för olika undergrupper.
Resultatet är viktat mot verklig profil.

94

Nationell integritetsrapport 2019
Datainspektionens rapport 2019:2

Felmarginal
Vid 800 intervjuer:
Vid utfall 20/80: +/- 2,8%
Vid utfall 50/50: +/- 3,5%

Nationell integritetsrapport 2019
Datainspektionens rapport 2019:2

95

96

Nationell integritetsrapport 2019
Datainspektionens rapport 2019:2

Kontakta Datainspektionen
E-post: datainspektionen@datainspektionen.se Webb: www.datainspektionen.se
Tfn 08-657 61 00. Postadress: Datainspektionen, Box 8114, 104 20 Stockholm.

